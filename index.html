<!DOCTYPE html>
<html lang="zh-TW"><head>
<meta http-equiv="content-type" content="text/html; charset=UTF-8">
<meta charset="UTF-8">
<meta name="Author" content="Donald Sturgeon">
<title>道德經 ctext.org</title>
<style>
#content {
  /*margin-left: 100px;*/
  padding-left: 4px;
  overflow: auto;
  overflow-x: visible;
  overflow-y: auto;
  background-color:#ddd0d0;
}
.original {
  font-size: 20pt;
  font-weight: bold;
  background-color: #DEDE0E;
}
.inlinecomment {
  font-size: 14pt;
  color: #006400;
}
.text {
  font-size: 18pt;
  font-weight: normal;
}
th.colhead2 {
  /*border-left: 1px solid #C1DAD7;*/
  text-align: left;
}
.partable {
  font-size: 18pt;
  background: #DDDDFF;
  border: 1px solid;
  margin: 2px 0 0 0;
}
</style>
</head>
<body>	
<div id="content"><div class="text">
<div id="content3">
<h4><a href="https://ctext.org/help-us#donate">Donations</a> to ctext.org are appreciated.</h4>

<div id="comm11592"><table class="partable"><tbody><tr><th class="colhead2">《道德真經註》 <span>#1</span></th></tr><tr><td><span class="original">道可道，非常道。名可名，非常名。</span>可道之道，可名之名，指事造形，非其常也。故不可道，不可名也。<span class="original">無名天地之始，有名萬物之母。</span>凡有皆始於無，故「未形」、「無名」之時則為萬物之始，及其「有形」、「有名」之時，則長之育之，亭之毒之，為其母也。言道以無形無名始成萬物，以始以成而不知其所以玄之又玄也。<span class="original">故常無欲，以觀其妙；</span>妙者，微之極也。萬物始於微而後成，始於無而後生。故常無欲空虛，可以觀其始物之妙。<span class="original">常有欲，以觀其徼。</span>徼，歸終也。凡有之為利，必以無為用。欲之所本，適道而後濟。故常有欲，可以觀其終物之徼也。<span class="original">此兩者同出而異名，同謂之玄，玄之又玄，眾妙之門。</span>兩
者，始與母也。同出者，同出於玄也。異名，所施不可同也。在首則謂之始，在終則謂之母。玄者，冥也，默然無有也。始母之所出也，不可得而名，故不可言，同
名曰玄，而言謂之玄者，取於不可得而謂之然也。謂之然則不可以定乎一玄而已，則是名則失之遠矣。故曰，玄之又玄也。眾妙皆從同而出，故曰眾妙之門也。</td></tr></tbody></table><table class="partable"><tbody><tr><th class="colhead2">《老子河上公章句·體道》 <span>#1</span></th></tr><tr><td>道可道，<span class="inlinecomment">謂經術政教之道也。</span>非常道。<span class="inlinecomment">非自然生長之道也。常道當以無為養神，無事安民，含光藏暉，滅跡匿端，不可稱道。</span>名可名，<span class="inlinecomment">謂富貴尊榮，高世之名也。</span>非常名。<span class="inlinecomment">非自然常在之名也。</span><span class="inlinecomment">常名當如嬰兒之未言，雞子之未分，明珠在蚌中，美玉處石間，內雖昭昭，外如愚頑。</span>無名，天地之始。<span class="inlinecomment">無名者謂道，道無形，故不可名也。</span><span class="inlinecomment">始者道本也，吐氣布化，出於虛無，為天地本始也。</span>有名，萬物之母。<span class="inlinecomment">有名謂天地。</span><span class="inlinecomment">天地有形位、有陰陽、有柔剛，是其有名也。</span><span class="inlinecomment">萬物母者，天地含氣生萬物，長大成熟，如母之養子也。</span>故常無欲，以觀其妙；<span class="inlinecomment">妙，要也。</span><span class="inlinecomment">人常能無欲，則可以觀道之要，要謂一也。</span><span class="inlinecomment">一出布名道，讚敘明是非。</span>常有欲，以觀其徼。<span class="inlinecomment">徼，歸也。</span><span class="inlinecomment">常有欲之人，可以觀世俗之所歸趣也。</span>此兩者，同出而異名，<span class="inlinecomment">兩者，謂有欲無欲也。</span><span class="inlinecomment">同出者，同出人心也。而異名者，所名各異也。</span><span class="inlinecomment">名無欲者長存，名有欲者亡身也。</span>同謂之玄，<span class="inlinecomment">玄，天也。</span><span class="inlinecomment">言有欲之人與無欲之人，同受氣於天也。</span>玄之又玄，<span class="inlinecomment">天中復有天也。</span><span class="inlinecomment">稟氣有厚薄，得中和滋液，則生賢聖，得錯亂污辱，則生貪淫也。</span>眾妙之門。<span class="inlinecomment">能之天中復有天，稟氣有厚薄，除情去欲守中和，是謂知道要之門戶也。</span></td></tr></tbody></table></div>道可道，非常道。名可名，非常名。無名天地之始；有名萬物之母。故常無欲，以觀其妙；常有欲，以觀其徼。此兩者，同出而異名，同謂之玄。玄之又玄，衆妙之門。<p class="ctext"></p>

<div id="comm11593"><table class="partable"><tbody><tr><th class="colhead2">《道德真經註》 <span>#2</span></th></tr><tr><td><span class="original">天下皆知美之為美，斯惡已。皆知善之為善，斯不善已。故有無相生，難易相成，長短相較，高下相傾，音聲相和，前後相隨。</span>美者，人心之所樂進也；惡者，人心之所惡疾也。美惡，猶喜怒也；善不善，猶是非也。喜怒同根，是非同門，故不可得偏舉也，此六者皆陳自然不可偏舉之明數也。<span class="original">是以聖人處無為之事，</span>自然已足，為則敗也。<span class="original">行不言之教；萬物作焉而不辭，生而不有，為而不恃，</span>智慧自備，為則偽也。<span class="original">功成而弗居。</span>因物而用，功自彼成，故不居也。<span class="original">夫唯弗居，是以不去。</span>使功在己，則功不可久也。</td></tr></tbody></table><table class="partable"><tbody><tr><th class="colhead2">《老子河上公章句·養身》 <span>#1</span></th></tr><tr><td>天下皆知美之為美，<span class="inlinecomment">自揚己美，使彰顯也。</span>斯惡已；<span class="inlinecomment">有危亡也。</span>皆知善之為善，<span class="inlinecomment">有功名也。</span>斯不善已。<span class="inlinecomment">人所爭也。</span>故有無相生，<span class="inlinecomment">見有而為無也。</span>難易相成，<span class="inlinecomment">見難而為易也。</span>長短相較，<span class="inlinecomment">見短而為長也。</span>高下相傾，<span class="inlinecomment">見高而為下也。</span>音聲相和，<span class="inlinecomment">上唱下必和也。</span>前後相隨。<span class="inlinecomment">上行下必隨也。</span>是以聖人處無為之事，<span class="inlinecomment">以道治也。</span>行不言之教，<span class="inlinecomment">以身師導之也。</span>萬物作焉<span class="inlinecomment">各自動也。</span>而不辭，<span class="inlinecomment">不辭謝而逆止。</span>生而不有，<span class="inlinecomment">元氣生萬物而不有</span>為而不恃，<span class="inlinecomment">道所施為，不恃望其報也。</span>功成而弗居。<span class="inlinecomment">功成事就，退避不居其位。</span>夫唯弗居，<span class="inlinecomment">夫惟功成不居其位。</span>是以不去。<span class="inlinecomment">福德常在，不去其身也。此言不行不可隨，不言不可知疾。</span><span class="inlinecomment">上六句有高下長短，君開一源，下生百端，百端之變，無不動亂。</span></td></tr></tbody></table></div>天下皆知美之為美，斯惡已。皆知善之為善，斯不善已。故有無相生，難易相成，長短相較，高下相傾，音聲相和，前後相隨。是以聖人處無為之事，行不言之教；萬物作焉而不辭，生而不有。為而不恃，功成而弗居。夫唯弗居，是以不去。<p class="ctext"></p>

<div id="comm11594"><table class="partable"><tbody><tr><th class="colhead2">《道德真經註》 <span>#3</span></th></tr><tr><td><span class="original">不尚賢，使民不爭；不貴難得之貨，使民不為盜；不見可欲，使民心不亂。</span>賢，猶能也。尚者，嘉之名也。貴者，隆之稱也。唯能是任，尚也曷為；唯用是施，貴之何為。尚賢顯名，榮過其任，為而常校能相射。貴貨過用，貪者競趣，穿窬探篋，沒命而盜，故可欲不見，則心無所亂也。<span class="original">是以聖人之治，虛其心，實其腹，</span>心懷智而腹懷食，虛有智而實無知也。<span class="original">弱其志，強其骨。</span>骨無知以幹，志生事以亂，心虛則志弱也。<span class="original">常使民無知無欲。</span>守其真也。<span class="original">使夫知者不敢為也。</span>知者謂知為也。<span class="original">為無為，則無不治。</span></td></tr></tbody></table><table class="partable"><tbody><tr><th class="colhead2">《老子河上公章句·安民》 <span>#1</span></th></tr><tr><td>不尚賢，<span class="inlinecomment">賢謂世俗之賢，辯口明文，離道行權，去質為文也。</span><span class="inlinecomment">不尚者，不貴之以祿，不貴之以官。</span>使民不爭。<span class="inlinecomment">不爭功名，返自然也。</span>不貴難得之貨，<span class="inlinecomment">言人君不御好珍寶，黃金棄於山，珠玉捐於淵也。</span>使民不為盜。<span class="inlinecomment">上化清靜，下無貪人。</span>不見可欲，<span class="inlinecomment">放鄭聲，遠美人。</span>使心不亂。<span class="inlinecomment">不邪淫，不惑亂也。</span>是以聖人之治，<span class="inlinecomment">說聖人治國與治身同也。</span>虛其心，<span class="inlinecomment">除嗜欲，去亂煩。</span>實其腹，<span class="inlinecomment">懷道抱一守，五神也。</span>弱其志，<span class="inlinecomment">和柔謙讓，不處權也。</span>強其骨。<span class="inlinecomment">愛精重施，髓滿骨堅。</span>常使民無知無欲。<span class="inlinecomment">返樸守淳。</span>使夫知者不敢為也。<span class="inlinecomment">思慮深，不輕言。</span>為無為，<span class="inlinecomment">不造作，動因循。</span>則無不治。<span class="inlinecomment">德化厚，百姓安。</span></td></tr></tbody></table></div>不尚賢，使民不爭；不貴難得之貨，使民不為盜；不見可欲，使心不亂。是以聖人之治，虛其心，實其腹，弱其志，強其骨。常使民無知無欲。使夫<sup class="refindex">1</sup>知者不敢為也。為無為，則無不治。<p class="refs">1. 夫 : 原作「天」。據河上公本、《馬王堆老子乙》改。<br></p>

<div id="comm11595"><table class="partable"><tbody><tr><th class="colhead2">《道德真經註》 <span>#4</span></th></tr><tr><td><span class="original">道沖而用之或不盈，淵兮似萬物之宗；挫其銳，解其紛，和其光，同其塵，湛兮似或存。吾不知誰之子，象帝之先。</span>夫
執一家之量者，不能全家。執一國之量者，不能成國。窮力舉重，不能為用，故人雖知，萬物治也，治而不以二儀之道，則不能贍也。地雖形魄，不法於天則不能全
其寧。天雖精象，不法於道則不能保其精。沖而用之，用乃不能窮滿以造實，實來則溢，故沖而用之，又復不盈，其為無窮亦已極矣。形雖大，不能累其體，事雖
殷，不能充其量，萬物捨此而求主，主其安在乎。不亦淵兮似萬物之宗乎。銳挫而無損，紛解而不勞，和光而不汙，其體同塵而不渝，其真不亦湛兮似或存乎。地守
其形，德不能過其載，天慊其象，德不能過其覆，天地莫能及之，不亦似帝之先乎。帝，天帝也。</td></tr></tbody></table><table class="partable"><tbody><tr><th class="colhead2">《老子河上公章句·無源》 <span>#1</span></th></tr><tr><td>道沖而用之<span class="inlinecomment">沖，中也。</span><span class="inlinecomment">道匿名藏譽，其用在中。</span>或不盈，<span class="inlinecomment">或，常也。</span><span class="inlinecomment">道常謙虛不盈滿。</span>淵乎似萬物之宗。<span class="inlinecomment">道淵深不可知，似為萬物知宗祖。</span>挫其銳，<span class="inlinecomment">銳，進也。</span><span class="inlinecomment">人欲銳精進取功名，當挫止之，法道不自見也。</span>解其紛，<span class="inlinecomment">紛，結恨也。</span><span class="inlinecomment">當念道無為以解釋。</span>和其光，<span class="inlinecomment">言雖有獨見之明，當知闇昧，不當以擢亂人也。</span>同其塵。<span class="inlinecomment">當與眾庶同垢塵，不當自別殊。</span>湛兮似若存。<span class="inlinecomment">言當湛然安靜，故能長存不亡。</span>吾不知誰之子，<span class="inlinecomment">老子言：我不知，道所從生。</span>象帝之先。<span class="inlinecomment">道自在天帝之前，此言道乃先天地之生也。</span><span class="inlinecomment">至今在者，以能安靜湛然，不勞煩欲使人修身法道。</span></td></tr></tbody></table></div>道沖而用之或不盈。淵兮似萬物之宗。挫其銳，解其紛，和其光，同其塵。湛兮似或存。吾不知誰之子，象帝之先。<p class="ctext"></p>

<div id="comm11596"><table class="partable"><tbody><tr><th class="colhead2">《道德真經註》 <span>#5</span></th></tr><tr><td><span class="original">天地不仁，以萬物為芻狗；</span>天地任自然，無為無造，萬物自相治理，故不仁也。仁者必造立施化，有恩有為，造立施化則物失其真，有恩有為，列物不具存，物不具存，則不足以備載矣。地不為獸生芻，而獸食芻；不為人生狗，而人食狗。無為於萬物而萬物各適其所用，則莫不贍矣。若慧由己樹，未足任也。<span class="original">聖人不仁，以百姓為芻狗。</span>聖人與天地合其德，以百姓比芻狗也。<span class="original">天地之間，其猶橐籥乎？虛而不屈，動而愈出。</span>橐，排橐也。籥，樂籥也。橐籥之中，空洞無情，無為故虛，而不得窮，屈動而不可竭盡也。天地之中，蕩然任自然，故不可得而窮，猶若橐籥也。<span class="original">多言數窮，不如守中。</span>愈為之則愈失之矣。物樹其惡，事錯其言，不濟不言，不理必窮之數也。橐籥而守數中，則無窮盡，棄己任物，則莫不理。若橐籥有意於為聲也，則不足以共吹者之求也。</td></tr></tbody></table><table class="partable"><tbody><tr><th class="colhead2">《老子河上公章句·虛用》 <span>#1</span></th></tr><tr><td>天地不仁，<span class="inlinecomment">天施地化，不以仁恩，任自然也。</span>以萬物為芻狗。<span class="inlinecomment">天地生萬物，人最為貴，天地視之如芻草狗畜，不貴望其報也。</span>聖人不仁，<span class="inlinecomment">聖人愛養萬民，不以仁恩，法天地行自然。</span>以百姓為芻狗。<span class="inlinecomment">聖人視百姓如芻草狗畜，不貴望其禮意。</span>天地之間，<span class="inlinecomment">天地之間空虛，和氣流行，故萬物自生。</span><span class="inlinecomment">人能除情欲，節滋味，清五臟，則神明居之也。</span>其猶橐籥乎。<span class="inlinecomment">橐籥中空虛，人能有聲氣。</span>虛而不屈，動而愈出。<span class="inlinecomment">言空虛無有屈竭時，動搖之，益出聲氣也。</span>多言數窮，<span class="inlinecomment">多事害神，多言害身，口開舌舉，必有禍患。</span>不如守中。<span class="inlinecomment">不如守德於中，育養精神，愛氣希言。</span></td></tr></tbody></table></div>天地不仁，以萬物為芻狗；聖人不仁，以百姓為芻狗。天地之間，其猶橐籥乎？虛而不屈，動而愈出。多言數窮，不如守中。<p class="ctext"></p>

<div id="comm11597"><table class="partable"><tbody><tr><th class="colhead2">《道德真經註》 <span>#6</span></th></tr><tr><td><span class="original">谷神不死，是謂玄牝。玄牝之門，是謂天地根。綿綿若存，用之不勤。</span>谷
神，谷中央無。谷也，無形無影，無逆無違，處卑不動，守靜不衰，谷以之成而不見其形，此至物也。處卑而不可得名，故謂天地之根，綿綿若存，用之不勤。門，
玄牝之所由也，本其所由，與極同體，故謂之天地之根也。欲言存邪，則不見其形，欲言亡邪，萬物以之生。故綿綿若存也，無物不成，用而不勞也。故曰，用而不
勤也。</td></tr></tbody></table><table class="partable"><tbody><tr><th class="colhead2">《老子河上公章句·成象》 <span>#1</span></th></tr><tr><td>谷神不死，<span class="inlinecomment">谷，養也。</span><span class="inlinecomment">人能養神則不死也。</span><span class="inlinecomment">神，謂五臟之神也。</span><span class="inlinecomment">肝藏魂，肺藏魄，心藏神，腎藏精，脾藏志，五藏盡傷，則五神去矣。</span>是謂玄牝。<span class="inlinecomment">言不死之有，在於玄牝。</span><span class="inlinecomment">玄，天也，於人為鼻。牝，地也，於人為口。</span><span class="inlinecomment">天食人以五氣，從鼻入藏於心。五氣輕微，為精、神、聰、明、音聲五性。其鬼曰魂，魂者雄也，主出入於人鼻，與天通，故鼻為玄也。</span><span class="inlinecomment">地食人以五味，從口入藏於胃。五味濁辱，為形、骸、骨、肉、血、脈六情。其鬼曰魄，魄者雌也，主出入於人口，與地通，故口為牝也。</span>玄牝之門，是謂天地根。<span class="inlinecomment">根，元也。</span><span class="inlinecomment">言鼻口之門，是乃通天地之元氣所從往來也。</span>綿綿若存，<span class="inlinecomment">鼻口呼噏喘息，當綿綿微妙，若可存，復若無有。</span>用之不勤。<span class="inlinecomment">用氣當寬舒，不當急疾懃勞也。</span></td></tr></tbody></table></div>谷神不死，是謂玄牝。玄牝之門，是謂天地根。綿綿若存，用之不勤。<p class="ctext"></p>

<div id="comm11598"><table class="partable"><tbody><tr><th class="colhead2">《道德真經註》 <span>#7</span></th></tr><tr><td><span class="original">天長地久。天地所以能長且久者，以其不自生，</span>自生則與物爭，不自生則物歸也。<span class="original">故能長生。是以聖人後其身而身先；外其身而身存。非以其無私耶，故能成其私。</span>無私者，無為於身也。身先身存，故曰，能成其私也。</td></tr></tbody></table><table class="partable"><tbody><tr><th class="colhead2">《老子河上公章句·韜光》 <span>#1</span></th></tr><tr><td>天長地久，<span class="inlinecomment">說天地長生久壽，以喻教人也。　</span>天地所以能長且久者，以其不自生，<span class="inlinecomment">天地所以獨長且久者，以其安靜，施不求報，不如人居處，汲汲求自饒之利，奪人以自與也。</span>故能長生。<span class="inlinecomment">以其不求生，故能長生不終也。</span>是以聖人後其身，<span class="inlinecomment">先人而後己也。</span>而身先，<span class="inlinecomment">天下敬之，先以為長。</span>外其身，<span class="inlinecomment">薄己而厚人也。</span>而身存。<span class="inlinecomment">百姓愛之如父母，神明祐之若赤子，故身常存。</span>非以其無私邪。<span class="inlinecomment">聖人為人所愛，神明所祐，非以其公正無私所致乎。</span>故能成其私。<span class="inlinecomment">人以為私者，欲以厚己也。聖人無私而己自厚，故能成其私也。</span></td></tr></tbody></table></div>天長地久。天地所以能長且久者，以其不自生，故能長生。是以聖人後其身而身先；外其身而身存。非以其無私耶？故能成其私。<p class="ctext"></p>

<div id="comm11599"><table class="partable"><tbody><tr><th class="colhead2">《道德真經註》 <span>#8</span></th></tr><tr><td><span class="original">上善若水。水善利萬物而不爭，處眾人之所惡，</span>人惡卑也。<span class="original">故幾於道。</span>道無水有，故曰，幾也。<span class="original">居善地，心善淵，與善仁，言善信，正善治，事善能，動善時。夫唯不爭，故無尤。</span>言人皆應於治道也。</td></tr></tbody></table><table class="partable"><tbody><tr><th class="colhead2">《老子河上公章句·易性》 <span>#1</span></th></tr><tr><td>上善若水。<span class="inlinecomment">上善之人，如水之性。</span>水善利萬物而不爭，<span class="inlinecomment">水在天為霧露，在地為源泉也。</span>處眾人之所惡，<span class="inlinecomment">眾人惡卑濕垢濁，水獨靜流居之也。</span>故幾於道。<span class="inlinecomment">水性幾於道同。</span>居善地，<span class="inlinecomment">水性善喜於地，草木之上即流而下，有似於牝動而下人也。</span>心善淵，<span class="inlinecomment">水深空虛，淵深清明。</span>與善仁，<span class="inlinecomment">萬物得水以生。</span><span class="inlinecomment">與，虛不與盈也。</span>言善信，<span class="inlinecomment">水內影照形，不失其情也。</span>正善治，<span class="inlinecomment">無有不洗，清且平也。</span>事善能，<span class="inlinecomment">能方能圓，曲直隨形。</span>動善時。<span class="inlinecomment">夏散冬凝，應期而動，不失天時。</span>夫唯不爭，<span class="inlinecomment">壅之則止，決之則流，聽從人也。</span>故無尤。<span class="inlinecomment">水性如是，故天下無有怨尤水者也。</span></td></tr></tbody></table></div>上善若水。水善利萬物而不爭，處衆人之所惡，故幾於道。居善地，心善淵，與善仁，言善信，正善治，事善能，動善時。夫唯不爭，故無尤。<p class="ctext"></p>

<div id="comm11600"><table class="partable"><tbody><tr><th class="colhead2">《道德真經註》 <span>#9</span></th></tr><tr><td><span class="original">持而盈之，不如其已；</span>持，謂不失德也。既不失其德又盈之，勢必傾危。故不如其已者，謂乃更不如無德無功者也。<span class="original">揣而梲之，不可長保。</span>既揣末令尖，又銳之令利，勢必摧衂故不可長保也。<span class="original">金玉滿堂，莫之能守；</span>不若其已。<span class="original">富貴而驕，自遺其咎。</span>不可長保也。<span class="original">功成身退，天之道也。</span>四時更運，功成則移。</td></tr></tbody></table><table class="partable"><tbody><tr><th class="colhead2">《老子河上公章句·運夷》 <span>#1</span></th></tr><tr><td>持而盈之，不如其已。<span class="inlinecomment">盈，滿也。已，止也。</span><span class="inlinecomment">持滿必傾，不如止也。</span>揣而梲之，不可長保。<span class="inlinecomment">揣，治也。</span><span class="inlinecomment">先揣之，後必棄捐。</span>金玉滿堂，莫之能守。<span class="inlinecomment">嗜欲傷神，財多累身。</span>富貴而驕，自遺其咎。<span class="inlinecomment">夫富當賑貧，貴當憐賤，而反驕恣，必被禍患也。</span>功成、名遂、身退，天之道。<span class="inlinecomment">言人所為，功成事立，名跡稱遂，不退身避位，則遇於害，此乃天之常道也。譬如日中則移，月滿則虧，物盛則衰，樂極則哀。</span></td></tr></tbody></table></div>持而盈之，不如其已；揣而銳之，不可長保。金玉滿堂，莫之能守；富貴而驕，自遺其咎。功遂身退天之道。<p class="ctext"></p>

<div id="comm11601"><table class="partable"><tbody><tr><th class="colhead2">《道德真經註》 <span>#10</span></th></tr><tr><td><span class="original">載營魄抱一，能無離乎？</span>載，猶處也。營魄，人之常居處也，一人之真也。言人能處常居之宅，抱一清神，能常無離乎，則萬物自賓矣。<span class="original">專氣致柔，能嬰兒乎？</span>專，任也，致極也，言任自然之氣。致，至柔之和，能若嬰兒之無所欲乎，則物全而性得矣。<span class="original">滌除玄覽，能無疵乎？</span>玄，物之極也，言能滌除邪飾，至於極覽，能不以物介其明。疵之其神乎，則終與玄同也。<span class="original">愛國治民，能無知乎？</span>任術以求成，運數以求匿者，智也。玄覽無疵，猶絕聖也。治國無以智，猶棄智也。能無以智乎，則民不辟而國治之也。<span class="original">天門開闔，能為雌乎？</span>天門，天下之所從由也。開闔，治亂之際也，或開或闔，經通於天下，故曰，天門開闔也。雌，應而不倡，因而不為，言天門開閡能為雌乎，則物自賓而處自安矣。<span class="original">明白四達，能無為乎？</span>言至明四達，無迷無惑，能無以為乎，則物化矣。所謂道常無為，侯王若能守，則萬物自化。<span class="original">生之，</span>不塞其原也。<span class="original">畜之。</span>不禁其性也。<span class="original">生而不有，為而不恃，長而不宰，是謂玄德。</span>不塞其原，則物自生，何功之有。不禁其性，則物自濟，何為之恃。物自長足，不吾宰成，有德無生，非玄如何。凡言玄德，皆有德而不知其主，出乎幽冥。</td></tr></tbody></table><table class="partable"><tbody><tr><th class="colhead2">《老子河上公章句·能為》 <span>#1</span></th></tr><tr><td>載營魄，<span class="inlinecomment">營魄，魂魄也。</span><span class="inlinecomment">人載魂魄之上得以生，當愛養之。喜怒亡魂，卒驚傷魄。魂在肝，魄在肺。美酒甘肴，腐人肝肺。故魂靜志道不亂，魄安得壽延年也。</span>抱一，能無離乎，<span class="inlinecomment">言人能抱一，使不離於身，則長存。</span><span class="inlinecomment">一者，道始所生，太和之精氣也。</span><span class="inlinecomment">故曰：一布名於天下，天得一以清，地得一以寧，侯王得一以為正平，入為心，出為行，布施為德，摠名為一。一之為言，志一無二也。</span>專氣致柔，<span class="inlinecomment">專守精氣使不亂，則形體能應之而柔順。</span>能嬰兒。<span class="inlinecomment">能如嬰兒內無思慮，外無政事，則精神不去也。</span>滌除玄覽，<span class="inlinecomment">當洗其心，使潔淨也。</span><span class="inlinecomment">心居玄冥之處，覽知萬事，故謂之玄覽也。</span>能無疵。<span class="inlinecomment">不淫邪也，淨能無疵病乎。</span>愛民治國，<span class="inlinecomment">治身者，愛氣則身全；治國者，愛民則國安。</span>能無為。<span class="inlinecomment">治身者呼吸精氣，無令耳聞；治國者，佈施惠德，無令下知也。</span>天門開闔，<span class="inlinecomment">天門謂北極紫微宮。開闔謂終始五際也。</span><span class="inlinecomment">治身：天門，謂鼻孔開，謂喘息闔，謂呼吸也。</span>能為雌。<span class="inlinecomment">治身當如雌牝，安靜柔弱，治國應變，合而不唱也。</span>明白四達，<span class="inlinecomment">言達明白，如日月四通，滿於天下八極之外。</span><span class="inlinecomment">故曰：視之不見，聽之不聞，彰布之於十方，煥煥煌煌也。</span>能無知。<span class="inlinecomment">無有能知道滿於天下者。</span>生之、畜之。<span class="inlinecomment">道生萬物而畜養之。</span>生而不有，<span class="inlinecomment">道生萬物，無所取有。</span>為而不恃，<span class="inlinecomment">道所施為，不恃望其報也。</span>長而不宰，<span class="inlinecomment">道長養萬物，不宰割以為器用。</span>是謂玄德。<span class="inlinecomment">言道行德，玄冥不可得見，欲使人如道也。</span></td></tr></tbody></table></div>載營魄抱一，能無離乎？專氣致柔，能嬰兒乎？滌除玄覽，能無疵乎？愛民治國，能無知乎？天門開闔，能為雌乎？明白四達，能無知乎？生之、畜之，生而不有，為而不恃，長而不宰，是謂玄德。<p class="ctext"></p>

<div id="comm11602"><table class="partable"><tbody><tr><th class="colhead2">《道德真經註》 <span>#11</span></th></tr><tr><td><span class="original">三十輻，共一轂，當其無，有車之用。</span>轂所以能統三十輻者，無也，以其無能受物之故，故能以實統眾也。<span class="original">埏埴以為器，當其無，有器之用。鑿戶牖以為室，當其無，有室之用。故有之以為利，無之以為用。</span>木埴，壁之所以成，三者而皆以無為用也。言無者，有之所以為利，皆賴無以為用也。</td></tr></tbody></table><table class="partable"><tbody><tr><th class="colhead2">《老子河上公章句·無用》 <span>#1</span></th></tr><tr><td>三十輻共一轂，<span class="inlinecomment">古者車三十輻，法月數也。</span><span class="inlinecomment">共一轂者，轂中有孔，故眾輻共湊之。</span><span class="inlinecomment">治身者當除情去欲，使五藏空虛，神乃歸之。</span><span class="inlinecomment">治國者寡能，摠眾弱共使強也。</span>當其無，有車之用。<span class="inlinecomment">無，謂空虛。</span><span class="inlinecomment">轂中空虛，輪得轉行，轝中空虛，人得載其上也。</span>埏埴以為器，<span class="inlinecomment">埏，和也。埴，土也。</span><span class="inlinecomment">和土以為飲食之器。</span>當其無，有器之用。<span class="inlinecomment">器中空虛，故得有所盛受。</span>鑿戶牖以為室，<span class="inlinecomment">謂作屋室。</span>當其無有室之用。<span class="inlinecomment">言戶牖空虛，人得以出入觀視；室中空虛，人得以居處，是其用。</span>故有之以為利，<span class="inlinecomment">利，物也，利於形用。</span><span class="inlinecomment">器中有物，室中有人，恐其屋破壞，腹中有神，畏其形亡也。</span>無之以為用。<span class="inlinecomment">言虛空者乃可用盛受萬物，故曰虛無能制有形。道者空也。</span></td></tr></tbody></table></div>三十輻，共一轂，當其無，有車之用。埏埴以為器，當其無，有器之用。鑿戶牖以為室，當其無，有室之用。故有之以為利，無之以為用。<p class="ctext"></p>

<div id="comm11603"><table class="partable"><tbody><tr><th class="colhead2">《道德真經註》 <span>#12</span></th></tr><tr><td><span class="original">五色令人目盲，五音令人耳聾，五味令人口爽，馳騁畋獵令人心發狂，</span>爽，差失也，失口之用，故謂之爽。夫耳目口心，皆順其性也，不以順性命，反以傷自然，故曰聾、盲、爽、狂也。<span class="original">難得之貨令人行妨。</span>難得之貨，塞人正路，故令人行妨也。<span class="original">是以聖人為腹不為目，故去彼取此。</span>為腹者以物養己，為目者以物役己，故聖人不為目也。</td></tr></tbody></table><table class="partable"><tbody><tr><th class="colhead2">《老子河上公章句·檢欲》 <span>#1</span></th></tr><tr><td>五色令人目盲；<span class="inlinecomment">貪淫好色，則傷精失明也。</span>五音令人耳聾；<span class="inlinecomment">好聽五音，則和氣去心，不能聽無聲之聲。</span>五味令人口爽；<span class="inlinecomment">爽，亡也。</span><span class="inlinecomment">人嗜於五味於口，則口亡，言失於道也。</span>馳騁畋獵，令人心發狂，<span class="inlinecomment">人精神好安靜，馳騁呼吸，精神散亡，故發狂也。</span>難得之貨，令人行妨。<span class="inlinecomment">妨，傷也。</span><span class="inlinecomment">難得之貨，謂金銀珠玉，心貪意欲，不知饜足，則行傷身辱也。</span>是以聖人為腹，<span class="inlinecomment">守五性，去六情，節志氣，養神明。</span>不為目，<span class="inlinecomment">目不妄視，妄視泄精於外。</span>故去彼取此。<span class="inlinecomment">去彼目之妄視，取此腹之養性。</span></td></tr></tbody></table></div>五色令人目盲；五音令人耳聾；五味令人口爽；馳騁田獵，令人心發狂；難得之貨，令人行妨。是以聖人為腹不為目，故去彼取此。<p class="ctext"></p>

<div id="comm11604"><table class="partable"><tbody><tr><th class="colhead2">《道德真經註》 <span>#13</span></th></tr><tr><td><span class="original">寵辱若驚，貴大患若身。何謂寵辱若驚？寵為下，得之若驚，失之若驚，是謂寵辱若驚。</span>寵必有辱，榮必有患，驚辱等，榮患同也。為下，得寵辱榮患若驚，則不足以亂天下也。<span class="original">何謂貴大患若身？</span>大患，榮寵之屬也。生之厚，必入死之地，故謂之大患也。人迷之於榮寵，返之於身，故曰大患若身也。<span class="original">吾所以有大患者，為吾有身，</span>由有其身也。<span class="original">及吾無身，</span>歸之自然也。<span class="original">吾有何患？故貴以身為天下，若可寄天下；</span>無以易其身，故曰貴也。如此乃可以託天下也。<span class="original">愛以身為天下，若可託天下。</span>無物可以損其身，故曰愛也。如此乃可以寄天下也，不以寵辱榮患損易其身，然後乃可以天下付之也。</td></tr></tbody></table><table class="partable"><tbody><tr><th class="colhead2">《老子河上公章句·厭恥》 <span>#1</span></th></tr><tr><td>寵辱若驚，<span class="inlinecomment">身寵亦驚，身辱亦驚。</span>貴大患若身。<span class="inlinecomment">貴，畏也。若，至也。</span><span class="inlinecomment">謂大患至身，故皆驚。</span>何謂寵辱。<span class="inlinecomment">問何謂寵，何謂辱。寵者尊榮，辱者恥辱。</span><span class="inlinecomment">及身還自問者，以曉人也。</span>辱為下，<span class="inlinecomment">辱為下賤。</span>得之若驚，<span class="inlinecomment">得寵榮驚者，處高位如臨深危也。貴不敢驕，富不敢奢。</span>失之若驚，<span class="inlinecomment">失者，失寵處辱也。驚者，恐禍重來也。</span>是謂寵辱若驚。<span class="inlinecomment">解上得之若驚，失之若驚。</span>何謂貴大患若身。<span class="inlinecomment">復還自問：何故畏大患至身。</span>吾所以有大患者，為吾有身。<span class="inlinecomment">吾所以有大患者，為吾有身。有身憂者，勤勞念其飢寒，觸情從欲，則遇禍患也。</span>及吾無身，吾何有患。<span class="inlinecomment">使吾無有身體，得道自然，輕舉昇雲，出入無間，與道通神，當有何患。</span>故貴以身為天下者，則可寄天下，<span class="inlinecomment">言人君貴其身而賤人，欲為天下主者，則可寄立，不可以久也。</span>愛以身為天下，若可託天下。<span class="inlinecomment">言人君能愛其身，非為己也，乃欲為萬民之父母。以此得為天下主者，乃可以託其身於萬民之上，長無咎也。</span></td></tr></tbody></table></div>寵辱若驚，貴大患若身。何謂寵辱若驚？寵為下，得之若驚，失之若驚，是謂寵辱若驚。何謂貴大患若身？吾所以有大患者，為吾有身，及吾無身，吾有何患？故貴以身為天下，若可寄天下；愛以身為天下，若可託天下。<p class="ctext"></p>

<div id="comm11605"><table class="partable"><tbody><tr><th class="colhead2">《道德真經註》 <span>#14</span></th></tr><tr><td><span class="original">視之不見名曰夷，聽之不聞名曰希，搏之不得名曰微。此三者，不可致詰，故混而為一。</span>無狀無象，無聲無響，故能無所不通，無所不往，不得而知，更以我耳目體，不知為名，故不可致詰，混而為一也。<span class="original">其上不皦，其下不昧。繩繩不可名，復歸於無物。是謂無狀之狀，無物之象，</span>欲言無邪，而物由以成。欲言有邪，而不見其形，故曰，無狀之狀，無物之象也。<span class="original">是謂惚恍。</span>不可得而定也。<span class="original">迎之不見其首，隨之不見其後。執古之道，以御今之有。</span>有，有其事。<span class="original">能知古始，是謂道紀。</span>無形無名者，萬物之宗也。雖今古不同，時移俗易，故莫不由乎此，以成其治者也。故可執古之道，以御今之有，上古雖遠，其道存焉，故雖在，今可以知古始也。</td></tr></tbody></table><table class="partable"><tbody><tr><th class="colhead2">《老子河上公章句·贊玄》 <span>#1</span></th></tr><tr><td>視之不見名曰夷，<span class="inlinecomment">無色曰夷。</span><span class="inlinecomment">言一無采色，不可得視而見之。</span>聽之不見名曰希，<span class="inlinecomment">無聲曰希。</span><span class="inlinecomment">言一無音聲，不可得聽而聞之。</span>搏之不得名曰微。<span class="inlinecomment">無形曰微。</span><span class="inlinecomment">言一無形體，不可摶持而得之。</span>此三者不可致詰，<span class="inlinecomment">三者，謂夷、希、微也。</span><span class="inlinecomment">不可致詰者，夫無色、無聲、無形，口不能言，書不能傳，當受之以靜，求之以神，不可問詰而得之也。</span>故混而為一。<span class="inlinecomment">混，合也。</span><span class="inlinecomment">故合於三名之為一。</span>其上不皦，<span class="inlinecomment">言一在天上，不皦。</span><span class="inlinecomment">皦，光明。</span>其下不昧。<span class="inlinecomment">言一在天下，不昧。</span><span class="inlinecomment">昧，有所闇冥。</span>繩繩不可名，<span class="inlinecomment">繩繩者，動行無窮級也。</span><span class="inlinecomment">不可名者，非一色也，不可以青黃白黑別，非一聲也，不可以宮商角徵羽聽，非一形也，不可以長短大小度之也。</span>復歸於無物。<span class="inlinecomment">物，質也。</span><span class="inlinecomment">復當歸之於無質。</span>是謂無狀之狀，<span class="inlinecomment">言一無形狀，而能為萬物作形狀也。</span>無物之象，<span class="inlinecomment">一無物質，而為萬物設形象也。</span>是謂惚恍。<span class="inlinecomment">一忽忽恍恍者，若存若亡，不可見之也。</span>迎之不見其首，<span class="inlinecomment">一無端末，不可預待也。除情去欲，一自歸之也。</span>隨之不見其後，<span class="inlinecomment">言一無影跡，不可得而看。</span>執古之道，以御今之有，<span class="inlinecomment">聖人執守古道，生一以御物，知今當有一也。</span>能知古始，是謂道紀。<span class="inlinecomment">人能知上古本始有一，是謂知道綱紀也。</span></td></tr></tbody></table></div>視之不見，名曰夷；聽之不聞，名曰希；搏之不得，名曰微。此三者不可致詰，故混而為一。其上不皦，其下不昧。繩繩不可名，復歸於無物。是謂無狀之狀，無物之象，是謂惚恍。迎之不見其首，隨之不見其後。執古之道，以御今之有。能知古始，是謂道紀。<p class="ctext"></p>

<div id="comm11606"><table class="partable"><tbody><tr><th class="colhead2">《道德真經註》 <span>#15</span></th></tr><tr><td><span class="original">古之善為士者，微妙玄通，深不可識。夫唯不可識，故強為之容：豫兮若冬涉川，</span>冬之涉川，豫然若欲度，若不欲度，其情不可得見之貌也。<span class="original">猶兮若畏四鄰，</span>四鄰合攻，中央之主，猶然不知所趣向者也。上德之人，其端兆不可覩，德趣不可見，亦猶此也。<span class="original">儼兮其若客，渙兮若冰之將釋，敦兮其若樸，曠兮其若谷，渾兮其若濁。</span>凡此諸若，皆言其容，象不可得而形名也。<span class="original">孰能濁以靜之徐清？孰能安以久動之徐生？</span>夫晦以理物則得明，濁以靜物則得清，安以動物則得生，此自然之道也。孰能者，言其難也。徐者，詳慎也。<span class="original">保此道者不欲盈，</span>盈必溢也。<span class="original">夫唯不盈，故能蔽不新成。</span>蔽，覆蓋也。</td></tr></tbody></table><table class="partable"><tbody><tr><th class="colhead2">《老子河上公章句·顯德》 <span>#1</span></th></tr><tr><td>古之善為士者，<span class="inlinecomment">謂得道之君也。</span>微妙玄通，<span class="inlinecomment">玄，天也。</span><span class="inlinecomment">言其志節玄妙，精與天通也。</span>深不可識。<span class="inlinecomment">道德深遠，不可識知，內視若盲，反聽若聾，莫知所長。</span>夫唯不可識，故強為之容。<span class="inlinecomment">謂下句也。</span>與兮若冬涉川；<span class="inlinecomment">舉事輒加重慎與。</span><span class="inlinecomment">與兮若冬涉川，心難之也。</span>猶兮若畏四鄰；<span class="inlinecomment">其進退猶猶如拘制，若人犯法，畏四鄰知之也。</span>儼兮其若容；<span class="inlinecomment">如客畏主人，儼然無所造作也。</span>渙兮若冰之將釋，<span class="inlinecomment">渙者，解散。釋者，消亡。</span><span class="inlinecomment">除情去欲，日以空虛。</span>敦兮其若朴，<span class="inlinecomment">敦者，質厚。朴者，形未分。</span><span class="inlinecomment">內守精神，外無文采也。</span>曠兮其若谷；<span class="inlinecomment">曠者，寬大。谷者，空虛。</span><span class="inlinecomment">不有德功名，無所不包也。</span>渾兮其若濁。<span class="inlinecomment">渾者，守本真，濁者，不照然。</span><span class="inlinecomment">與眾合同，不自專也。</span>孰能濁以靜之，徐清。<span class="inlinecomment">孰，誰也。</span><span class="inlinecomment">誰能知水之濁止而靜之，徐徐自清也。</span>孰能安以久動之，徐生。<span class="inlinecomment">誰能安靜以久，徐徐以長生也。</span>保此道者，不欲盈。<span class="inlinecomment">保此徐生之道，不欲奢泰盈溢。</span>夫惟不盈，故能蔽不新成。<span class="inlinecomment">夫為不盈滿之人，能守蔽不為新成。</span><span class="inlinecomment">蔽者，匿光榮也。新成者，貴功名。</span></td></tr></tbody></table></div>古之善為士者，微妙玄通，深不可識。夫唯不可識，故強為之容。豫兮若冬涉川；猶兮若畏四鄰；儼兮其若容；渙兮若冰之將釋；敦兮其若樸；曠兮其若谷；混兮其若濁；孰能濁以靜之徐清？孰能安以久動之徐生？保此道者，不欲盈。夫唯不盈，故能蔽不新成。<p class="ctext"></p>

<div id="comm11607"><table class="partable"><tbody><tr><th class="colhead2">《道德真經註》 <span>#16</span></th></tr><tr><td><span class="original">致虛極，守靜篤。</span>言致虛，物之極篤；守靜，物之真正也。<span class="original">萬物並作，</span>動作生長。<span class="original">吾以觀復。</span>以虛靜觀其反復。凡有起於虛，動起於靜，故萬物雖並動作，卒復歸於虛靜，是物之極篤也。<span class="original">夫物芸芸，各復歸其根。</span>各反其所始也。<span class="original">歸根曰靜，是曰復命。復命曰常，</span>歸根則靜，故曰靜。靜則復命，故曰復命也。復命則得性命之常，故曰常也。<span class="original">知常曰明。不知常，妄作凶。</span>常之為物，不偏不彰，無皦昧之狀，溫涼之象，故曰知常曰明也。唯此復乃能包通萬物，無所不容，失此以往，則邪入乎分，則物離其分，故曰不知常，則妄作凶也。<span class="original">知常容，</span>無所不包通也。<span class="original">容乃公，</span>無所不包通，則乃至於蕩然公平也。<span class="original">公乃王，</span>蕩然公平，則乃至於無所不周普也。<span class="original">王乃天，</span>無所不周普，則乃至於同乎天也。<span class="original">天乃道，</span>與天合德，體道大通，則乃至於極虛無也。<span class="original">道乃久，</span>窮極虛無，得道之常，則乃至於不有極也。<span class="original">沒身不殆。</span>無之為物，水火不能害，金石不能殘。用之於心則虎兕無所投其齒角，兵戈無所容其鋒刃，何危殆之有乎。</td></tr></tbody></table><table class="partable"><tbody><tr><th class="colhead2">《老子河上公章句·歸根》 <span>#1</span></th></tr><tr><td>致虛極，<span class="inlinecomment">得道之人，捐情去欲，五內清靜，至於虛極。</span>守靜篤，<span class="inlinecomment">守清靜，行篤厚。</span>萬物並作，<span class="inlinecomment">作，生也。</span><span class="inlinecomment">萬物並生也。</span>吾以觀復。<span class="inlinecomment">言吾以觀見萬物無不皆歸其本也。人當念重其本也。</span>夫物芸芸，<span class="inlinecomment">芸芸者，華葉盛也。</span>各復歸其根，<span class="inlinecomment">言萬物無不枯落，各復反其根而更生也。</span>歸根曰靜，<span class="inlinecomment">靜謂根也。</span><span class="inlinecomment">根安靜柔弱，謙卑處下，故不復死也。</span>是謂復命。<span class="inlinecomment">言安靜者是為復還性命，使不死也。</span>復命曰常。<span class="inlinecomment">復命使不死，乃道之所常行也。</span>知常曰明；<span class="inlinecomment">能知道之所常行，則為明。</span>不知常，妄作凶。<span class="inlinecomment">不知道之所常行，妄作巧詐，則失神明，故凶也。</span>知常容，<span class="inlinecomment">能知道之所常行，去情忘欲，無所不包容也。</span>容乃公，<span class="inlinecomment">無所不包容，則公正無私，眾邪莫當。</span>公乃王，<span class="inlinecomment">公正無私，可以為天下王。治身正則形一，神明千萬，共湊其躬也。</span>王乃天，<span class="inlinecomment">能王，德合神明，乃與天通。</span>天乃道，<span class="inlinecomment">德與天通，則與道合同也。</span>道乃久。<span class="inlinecomment">與道合同，乃能長久。</span>沒身不殆。<span class="inlinecomment">能公能王，通天合道，四者純備，道德弘遠，無殃無咎，乃與天地俱沒，不危殆也。</span></td></tr></tbody></table></div>致虛極，守靜篤。萬物並作，吾以觀復。夫物芸芸，各復歸其根。歸根曰靜，是謂復命。復命曰常，知常曰明。不知常，妄作凶。知常容，容乃公，公乃王，王乃天，天乃道，道乃久，沒身不殆。<p class="ctext"></p>

<div id="comm11608"><table class="partable"><tbody><tr><th class="colhead2">《道德真經註》 <span>#17</span></th></tr><tr><td><span class="original">大上，下知有之，</span>大上，謂大人也。大人在上，故曰大上。大人在上，居無為之事，行不言之教，萬物作焉而不為始，故下知有之而已，言從上也。<span class="original">其次親而譽之，</span>不能以無為居事，不言為教，立善行施，使下得親而譽之也。<span class="original">其次畏之，</span>不能復以恩仁令物，而賴威權也。<span class="original">其次侮之。</span>不能法以正齊民，而以智治國，下知避之，其令不從，故曰，侮之也。<span class="original">信不足焉，有不信焉。</span>夫御體失性則疾病生，輔物失真則疵釁作。信不足焉，則有不信，此自然之道也。已處不足，非智之所齊也。<span class="original">悠兮其貴言，功成事遂，百姓皆謂我自然。</span>自然，其端兆不可得而見也，其意趣不可得而覩也，無物可以易其言，言必有應，故曰，悠兮其貴言也。居無為之事，行不言之教，不以形立物，故功成事遂，而百姓不知其所以然也。</td></tr></tbody></table><table class="partable"><tbody><tr><th class="colhead2">《老子河上公章句·淳風》 <span>#1</span></th></tr><tr><td>太上，下知有之。<span class="inlinecomment">太上，謂太古無名之君。</span><span class="inlinecomment">下知有之者，下知上有君，而不臣事，質朴也。</span>其次，親之譽之。<span class="inlinecomment">其德可見，恩惠可稱，故親愛而譽之。</span>其次畏之。<span class="inlinecomment">設刑法以治之。</span>其次侮之。<span class="inlinecomment">禁多令煩，不可歸誠，故欺侮之。</span>信不足焉，﹝有不信焉﹞。<span class="inlinecomment">君信不足於下，下則應之以不信，而欺其君也。</span>猶兮其貴言。<span class="inlinecomment">說太上之君，舉事猶，貴重於言，恐離道失自然也。</span>功成事遂，<span class="inlinecomment">謂天下太平也。</span>百姓皆謂我自然。<span class="inlinecomment">百姓不知君上之德淳厚，反以為己自當然也。</span></td></tr></tbody></table></div>太上，下知有之；其次，親而譽之；其次，畏之；其次，侮之。信不足，焉有不信焉。悠兮，其貴言。功成事遂，百姓皆謂我自然。<p class="ctext"></p>

<div id="comm11609"><table class="partable"><tbody><tr><th class="colhead2">《道德真經註》 <span>#18</span></th></tr><tr><td><span class="original">大道廢，有仁義；</span>失無為之事，更以施慧立善道，進物也。<span class="original">智慧出，有大偽；</span>行術用明，以察姦偽；趣睹形見，物知避之。故智慧出則大偽生也。<span class="original">六親不和，有孝慈；國家昏亂，有忠臣。</span>甚美之名生於大惡，所謂美惡同門。六親，父子兄弟夫婦也。若六親自和，國家自治，則孝慈忠臣不知其所在矣。魚相忘於江湖之道，則相濡之德生也。</td></tr></tbody></table><table class="partable"><tbody><tr><th class="colhead2">《老子河上公章句·俗薄》 <span>#1</span></th></tr><tr><td>大道廢，有仁義。<span class="inlinecomment">大道之時，家有孝子，戶有忠信，仁義不見也。</span><span class="inlinecomment">大道廢不用，惡逆生，乃有仁義可傳道。</span>智慧出，有大偽。<span class="inlinecomment">智慧之君賤德而貴言，賤質而貴文，下則應之以為大偽姦詐。</span>六親不和，有孝慈。<span class="inlinecomment">六紀絕，親戚不合，乃有孝慈相牧養也。</span>國家昏亂，有忠臣。<span class="inlinecomment">政令不明，上下相怨，邪僻爭權，乃有忠臣匡正其君也。</span><span class="inlinecomment">此言天下太平不知仁，人盡無欲不知廉，各自潔己不知貞。</span><span class="inlinecomment">大道之世，仁義沒，孝慈滅，猶日中盛明，眾星失光。</span></td></tr></tbody></table></div>大道廢，有仁義；智慧出，有大偽；六親不和，有孝慈；國家昏亂，有忠臣。<p class="ctext"></p>

<div id="comm11610"><table class="partable"><tbody><tr><th class="colhead2">《道德真經註》 <span>#19</span></th></tr><tr><td><span class="original">絕聖棄智，民利百倍；絕仁棄義，民復孝慈；絕巧棄利，盜賊無有。此三者以為文不足，故令有所屬：見素抱樸，少私寡欲。</span>聖智，才之善也。仁義，人之善也。巧利，用之善也。而直云絕，文甚不足，不令之有所屬，無以見其指，故曰，此三者以為文而未足，故令人有所屬，屬之於素樸寡欲。</td></tr></tbody></table><table class="partable"><tbody><tr><th class="colhead2">《老子河上公章句·還淳》 <span>#1</span></th></tr><tr><td>絕聖<span class="inlinecomment">絕聖制作，反初守元。五帝垂象，倉頡作書，不如三皇結繩無文。</span>棄智，<span class="inlinecomment">棄智慧，反無為。</span>民利百倍。<span class="inlinecomment">農事修，公無私。</span>絕仁棄義，<span class="inlinecomment">絕仁之見恩惠，棄義之尚華言。</span>民復孝慈。<span class="inlinecomment">德化淳也。</span>絕巧棄利，<span class="inlinecomment">絕巧者，詐偽亂真也。棄利者，塞貪路閉權門也。</span>盜賊無有。<span class="inlinecomment">上化公正，下無邪私。</span>此三者，<span class="inlinecomment">謂上三事所棄絕也。</span>以為文不足，<span class="inlinecomment">以為文不足者，文不足以教民。</span>故令有所屬。<span class="inlinecomment">當如下句。</span>見素抱樸，<span class="inlinecomment">見素者，當抱素守真，不尚文飾也。</span><span class="inlinecomment">抱朴者，當見其篤朴<sup class="refindex">1</sup>，以示下，故可法則。</span>少私寡欲。<span class="inlinecomment">少私者，正無私也。寡欲者，當知足也。</span><p class="refs">1. 當見其篤朴 : 或作「當抱其質朴」。《中華書局》本改為「當抱其質朴」。<br></p></td></tr></tbody></table></div>絕聖棄智，民利百倍；絕仁棄義，民復孝慈；絕巧棄利，盜賊無有。此三者以為文不足。故令有所屬：見素抱樸，少私寡欲。<p class="ctext"></p>

<div id="comm11611"><table class="partable"><tbody><tr><th class="colhead2">《道德真經註》 <span>#20</span></th></tr><tr><td><span class="original">絕學無憂，唯之與阿，相去幾何？善之與惡，相去若何？人之所畏，不可不畏。</span>下
篇，為學者日益，為道者日損。然則學求益所能，而進其智者也，若將無欲而足，何求於益。不知而中，何求於進。夫燕雀有匹，鳩鴿有仇，寒鄉之民，必知旃裘，
自然已足，益之則憂。故續鳧之足，何異截鶴之頸，畏譽而進，何異畏刑。唯阿美惡，相去若何？故人之所畏，吾亦異焉，未敢恃之以為用也。<span class="original">荒兮其未央哉！</span>歎與俗相返之遠也。<span class="original">眾人熙熙，如享太牢，如春登臺。</span>眾人迷於美進，惑於榮利，欲進心競，故熙熙如享太牢，如春登臺也。<span class="original">我獨怕兮其未兆，如嬰兒之未孩；</span>言我廓然，無形之可名，無兆之可舉，如嬰兒之未能孩也。<span class="original">儽儽兮，若無所歸。</span>若無所宅。<span class="original">眾人皆有餘，而我獨若遺。</span>眾人無不有懷有志，盈溢胸心，故曰，皆有餘也。我獨廓然，無為無欲，若遺失之也。<span class="original">我愚人之心也哉！</span>絕愚之人，心無所別析，意無所美惡，猶然其情不可睹，我頹然若此也。<span class="original">沌沌兮，</span>無所別析，不可為名。<span class="original">俗人昭昭，</span>耀其光也。<span class="original">我獨若昏。俗人察察，</span>分別別析也。<span class="original">我獨悶悶。澹兮其若海，</span>情不可睹。<span class="original">飂兮若無止。</span>無所繫縶。<span class="original">眾人皆有以，</span>以，用也。皆欲有所施用也。<span class="original">而我獨頑似鄙。</span>無所欲為，悶悶昏昏，若無所識，故曰，頑且鄙也。<span class="original">我獨異於人，而貴食母。</span>食母，生之本也。人者皆棄生民之本，貴末飾之華，故曰，我獨欲異於人。</td></tr></tbody></table><table class="partable"><tbody><tr><th class="colhead2">《老子河上公章句·異俗》 <span>#1</span></th></tr><tr><td>絕學<span class="inlinecomment">絕學不真，不合道文。</span>無憂。<span class="inlinecomment">除浮華則無憂患也。</span>唯之與阿，相去幾何。<span class="inlinecomment">同為應對而相去幾何。疾時賤質而貴文。</span>善之與惡，相去若何。<span class="inlinecomment">善者稱譽，惡者諫諍，能相去何如。</span><span class="inlinecomment">疾時惡忠直，用邪佞也。</span>人之所畏，不可不畏。<span class="inlinecomment">人謂道人也。人所畏者，畏不絕學之君也。</span><span class="inlinecomment">不可不畏，近令色，殺仁賢。</span>荒兮其未央哉！<span class="inlinecomment">言世俗人荒亂，欲進學為文，未央止也。</span>眾人熙熙，<span class="inlinecomment">熙熙，放淫多情欲也。</span>如享太牢，<span class="inlinecomment">如飢思太牢之具，意無足時也。</span>如春登臺。<span class="inlinecomment">春，陰陽交通，萬物感動，登台觀之，意志淫淫然。</span>我獨怕兮其未兆，<span class="inlinecomment">我獨怕然安靜，未有情欲之形兆也。</span>如嬰兒之未孩。<span class="inlinecomment">如小兒未能答偶人時也。</span>乘乘兮若無所歸。<span class="inlinecomment">我乘乘如窮鄙，無所歸就。</span>眾人皆有餘，<span class="inlinecomment">眾人餘財以為奢，餘智以為詐。</span>而我獨若遺。<span class="inlinecomment">我獨如遺棄，似於不足也。</span>我愚人之心也哉，<span class="inlinecomment">不與俗人相隨，守一不移，如愚人之心也。</span>沌沌兮。<span class="inlinecomment">無所分別。</span>俗人昭昭，<span class="inlinecomment">明且達也。</span>我獨若昏。<span class="inlinecomment">如闇昧也。</span>俗人察察，<span class="inlinecomment">察察，急且疾也。</span>我獨悶悶。<span class="inlinecomment">悶悶，無所割截。</span>忽兮若海，<span class="inlinecomment">我獨忽忽，如江海之流，莫知其所窮極也。</span>漂兮若無所止。<span class="inlinecomment">我獨漂漂，若飛若揚，無所止也，志意在神域也。</span>眾人皆有以，<span class="inlinecomment">以，有為也。</span>而我獨頑<span class="inlinecomment">我獨無為。</span>似鄙。<span class="inlinecomment">鄙，似若不逮也。</span>我獨異於人<span class="inlinecomment">我獨與人異也。</span>而貴食母。<span class="inlinecomment">食，用也。母，道也。</span><span class="inlinecomment">我獨貴用道也。</span></td></tr></tbody></table></div>絕
學無憂，唯之與阿，相去幾何？善之與惡，相去若何？人之所畏，不可不畏。荒兮其未央哉！衆人熙熙，如享太牢，如春登臺。我獨怕兮其未兆；如嬰兒之未孩；儽
儽兮若無所歸。衆人皆有餘，而我獨若遺。我愚人之心也哉！沌沌兮，俗人昭昭，我獨若昏。俗人察察，我獨悶悶。澹兮其若海，飂兮若無止，衆人皆有以，而我獨
頑似鄙。我獨異於人，而貴食母。<p class="ctext"></p>

<div id="comm11612"><table class="partable"><tbody><tr><th class="colhead2">《道德真經註》 <span>#21</span></th></tr><tr><td><span class="original">孔德之容，惟道是從。</span>孔，空也，惟以空為德，然後乃能動作從道。<span class="original">道之為物，惟恍惟惚。</span>恍惚無形，不繫之歎。<span class="original">惚兮恍兮，其中有象；恍兮惚兮，其中有物。</span>以無形始物，不繫成物，萬物以始以成，而不知其所以然，故曰，恍兮惚兮，惚兮恍兮，其中有象也。<span class="original">窈兮冥兮，其中有精；</span>窈、冥，深遠之歎，深遠不可得而見。然而萬物由之，其可得見，以定其真。故曰，窈兮冥兮，其中有精也。<span class="original">其精甚真，其中有信。</span>信，信驗也。物反窈冥，則真精之極得，萬物之性定。故曰，其精甚真，其中有信也。<span class="original">自今及古，其名不去，</span>至真之極，不可得名，無名則是其名也。自古及今，無不由此而成，故曰，自古及今，其名不去也。<span class="original">以閱眾甫。</span>眾甫，物之始也。以無名說萬物始也。<span class="original">吾何以知眾甫之狀哉？以此。</span>此上之所云也。言吾何以知萬物之始於無哉，以此知之也。</td></tr></tbody></table><table class="partable"><tbody><tr><th class="colhead2">《老子河上公章句·虛心》 <span>#1</span></th></tr><tr><td>孔德之容，<span class="inlinecomment">孔，大也。</span><span class="inlinecomment">有大德之人，無所不容，能受垢濁，處謙卑也。</span>唯道是從。<span class="inlinecomment">唯，獨也。</span><span class="inlinecomment">大德之人，不隨世俗所行，獨從於道也。</span>道之為物，唯怳唯忽。<span class="inlinecomment">道之於萬物，獨怳忽往來，於其無所定也。</span>忽兮怳兮，其中有象；<span class="inlinecomment">道唯忽怳無形，之中獨有萬物法象。</span>怳兮忽兮，其中有物。<span class="inlinecomment">道唯怳忽，其中有一，經營生化，因氣立質。</span>窈兮冥兮，其中有精，<span class="inlinecomment">道唯窈冥無形，其中有精實，神明相薄，陰陽交會也。</span>其精甚真，<span class="inlinecomment">言存精氣，其妙甚真，非有飾也。</span>其中有信。<span class="inlinecomment">道匿功藏名，其信在中也。</span>自古及今，其名不去，<span class="inlinecomment">自，從也。</span><span class="inlinecomment">自古至今，道常在不去。</span>以閱眾甫，<span class="inlinecomment">閱，稟也。甫，始也。</span><span class="inlinecomment">言道稟與，萬物始生，從道受氣。</span>吾何以知眾甫之然哉。<span class="inlinecomment">吾何以知萬物從道受氣。</span>以此。<span class="inlinecomment">此，今也。</span><span class="inlinecomment">以今萬物皆得道精氣而生，動作起居，非道不然。</span></td></tr></tbody></table></div>孔德之容，唯道是從。道之為物，唯恍唯惚。忽兮恍兮，其中有象；恍兮忽兮，其中有物。窈兮冥兮，其中有精；其精甚真，其中有信。自古及今，其名不去，以閱衆甫。吾何以知衆甫之狀哉？以此。<p class="ctext"></p>

<div id="comm11613"><table class="partable"><tbody><tr><th class="colhead2">《道德真經註》 <span>#22</span></th></tr><tr><td><span class="original">曲則全，</span>不自見其明則全也。<span class="original">枉則直，</span>不自是則其是彰也。<span class="original">窪則盈，</span>不自伐則其功有也。<span class="original">弊則新，</span>不自矜則其德長也。<span class="original">少則得，多則惑。</span>自然之道亦猶樹也，轉多轉遠其根，轉少轉得其本。多則遠其真，故曰惑也；少則得其本，故曰得也。<span class="original">是以聖人抱一為天下式。</span>一，少之極也。式，猶則之也。<span class="original">不自見故明，不自是故彰，不自伐故有功，不自矜故長。夫唯不爭，故天下莫能與之爭。古之所謂曲則全者，豈虛言哉！誠全而歸之。</span></td></tr></tbody></table><table class="partable"><tbody><tr><th class="colhead2">《老子河上公章句·益謙》 <span>#1</span></th></tr><tr><td>曲則全，<span class="inlinecomment">曲己從眾，不自專，則全其身也。</span>枉則直，<span class="inlinecomment">枉，屈己而伸人，久久自得直也。</span>窪則盈，<span class="inlinecomment">地窪下，水流之；人謙下，德歸之。</span>敝則新，<span class="inlinecomment">自受弊薄，後己先人，天下敬之，久久自新也。</span>少則得，<span class="inlinecomment">自受取少則得多也，天道祐謙，神明託虛。</span>多則惑。<span class="inlinecomment">財多者，惑於所守，學多者，惑於所聞。</span>是以聖人抱一為天下式。<span class="inlinecomment">抱，守也。式，法也。</span><span class="inlinecomment">聖人守一，乃知萬事，故能為天下法式也。</span>不自見故明，<span class="inlinecomment">聖人不以其目視千里之外也，乃因天下之目以視，故能明達也。</span>不自是故彰，<span class="inlinecomment">聖人不自以為是而非人，故能彰顯於世。</span>不自伐故有功，<span class="inlinecomment">伐，取也。</span><span class="inlinecomment">聖人德化流行，不自取其美，故有功於天下。</span>不自矜故長。<span class="inlinecomment">矜，大也。</span><span class="inlinecomment">聖人不自貴大，故能久不危。</span>夫惟不爭，故天下莫能與之爭。<span class="inlinecomment">此言天下賢與不肖，無能與不爭者爭也。</span>古之所謂曲則全者，豈虛言哉。<span class="inlinecomment">傳古言，曲從則全身，此言非虛妄也。</span>誠全而歸之。<span class="inlinecomment">誠，實也。</span><span class="inlinecomment">能行曲從者，實其肌體，歸之於父母，無有傷害也。</span></td></tr></tbody></table></div>曲則全，枉則直，窪則盈，弊則新，少則得，多則惑。是以聖人抱一為天下式。不自見，故明；不自是，故彰；不自伐，故有功；不自矜，故長。夫唯不爭，故天下莫能與之爭。古之所謂曲則全者，豈虛言哉！誠全而歸之。<p class="ctext"></p>

<div id="comm11614"><table class="partable"><tbody><tr><th class="colhead2">《道德真經註》 <span>#23</span></th></tr><tr><td><span class="original">希言自然。</span>聽之不聞名曰希，下章言，道之出言，淡兮其無味也，視之不足見，聽之不足聞，然則無味不足聽之，言乃是自然之至言也。<span class="original">故飄風不終朝，驟雨不終日。孰為此者？天地。天地尚不能久，而況於人乎？</span>言暴疾美興不長也。<span class="original">故從事於道者，道者同於道，</span>從事，謂舉動，從事於道者也。道以無形無為成濟萬物，故從事於道者，以無為為君，不言為教，綿綿若存而物得其真，與道同體，故曰同於道。<span class="original">德者同於德，</span>德，少也，少則得，故曰得也。行得則與得同體，故曰，同於得也。<span class="original">失者同於失。</span>失，累多也，累多則失，故曰失也。行失則與失同體，故曰，同於失也。<span class="original">同於道者，道亦樂得之；同於德者，德亦樂得之；同於失者，失亦樂得之。</span>言隨行其所，故同而應之。<span class="original">信不足焉，有不信焉。</span>忠信不足於下，焉有不信也。</td></tr></tbody></table><table class="partable"><tbody><tr><th class="colhead2">《老子河上公章句·虛無》 <span>#1</span></th></tr><tr><td>希言自然。<span class="inlinecomment">希言者，謂愛言也。愛言者，自然之道。</span>故飄風不終朝，驟雨不終日。<span class="inlinecomment">飄風，疾風也。驟雨，暴雨也。</span><span class="inlinecomment">言疾不能長，暴不能久也。</span>孰為此者？天地。<span class="inlinecomment">孰，誰也。誰為此飄風暴雨者乎？天地所為。</span>天地尚不能久，<span class="inlinecomment">不能終於朝暮也。</span>而況於人乎？<span class="inlinecomment">天地至神合為飄風暴雨，尚不能使終朝至暮，何況人欲為暴卒乎。</span>故從事於道者，<span class="inlinecomment">從，為也。人為事當如道安靜，不當如飄風驟雨也。</span>道者同於道，<span class="inlinecomment">道者，謂好道人也。同於道者，所謂與道同也。</span>德者同於德，<span class="inlinecomment">德者，謂好德之人也。同於德者，所謂與德同也。</span>失者同於失。<span class="inlinecomment">失，謂任己而失人也。同於失者，所謂與失同也。</span>同於道者，道亦樂得之。<span class="inlinecomment">與道同者，道亦樂得之也。</span>同於德者，德亦樂得之，<span class="inlinecomment">與德同者，德亦樂得之也。</span>同於失者，失亦樂得之。<span class="inlinecomment">與失同者，失亦樂失之也。</span>信不足焉，<span class="inlinecomment">君信不足於下，下則應君以不信也。</span>有不信焉。<span class="inlinecomment">此言物類相歸，同聲相應，同氣相求。雲從龍，風從虎，水流濕，火就燥，自然之類也。</span></td></tr></tbody></table></div>希言自然，故飄風不終朝，驟雨不終日。孰為此者？天地。天地尚不能久，而況於人乎？故從事於道者，道者，同於道；德者，同於德；失者，同於失。同於道者，道亦樂得之；同於德者，德亦樂得之；同於失者，失亦樂得之。信不足，焉有不信焉。<p class="ctext"></p>

<div id="comm11615"><table class="partable"><tbody><tr><th class="colhead2">《道德真經註》 <span>#24</span></th></tr><tr><td><span class="original">企者不立，</span>物尚進則失安，故曰，企者不立。<span class="original">跨者不行，自見者不明，自是者不彰，自伐者無功，自矜者不長。其在道也，曰餘食贅行。</span>其唯於道而論之，若卻至之行，盛饌之餘也。本雖美，更可薉也。雖有功而自伐之，故更為肬贅者也。<span class="original">物或惡之，故有道者不處。</span></td></tr></tbody></table><table class="partable"><tbody><tr><th class="colhead2">《老子河上公章句·苦恩》 <span>#1</span></th></tr><tr><td>企者不立，<span class="inlinecomment">企，進也。謂貪權慕名，進取功榮，則不可久立身行道也。</span>跨者不行，<span class="inlinecomment">自以為貴而跨於人，眾共蔽之，使不得行。</span>自見者不明，<span class="inlinecomment">人自見其形容以為好，自見其所行以為應道，殊不知其形醜，操行之鄙。</span>自是者不彰，<span class="inlinecomment">自以為是而非人，眾共蔽之，使不得彰明。</span>自伐者無功，<span class="inlinecomment">所謂輒自伐取其功美，即失有功於人也。</span>自矜者不長。<span class="inlinecomment">好自矜大者，不可以長久。</span>其在道也，曰：餘食贅行。<span class="inlinecomment">贅，貪也。使此自矜伐之人，在治國之道，日賦歛餘祿食以為貪行。</span>物或惡之。<span class="inlinecomment">此人在位，動欲傷害，故物無有不畏惡之者。</span>故有道者不處。<span class="inlinecomment">言有道之人不居其國也。</span></td></tr></tbody></table></div>企者不立；跨者不行；自見者不明；自是者不彰；自伐者無功；自矜者不長。其在道也，曰：餘食贅行。物或惡之，故有道者不處。<p class="ctext"></p>

<div id="comm11616"><table class="partable"><tbody><tr><th class="colhead2">《道德真經註》 <span>#25</span></th></tr><tr><td><span class="original">有物混成，先天地生。</span>混然不可得而知，而萬物由之以成，故曰混成也。不知其誰之子，故先天地生。<span class="original">寂兮寥兮，獨立不改，</span>寂寥，無形體也。無物之匹，故曰獨立也。返化終始，不失其常，故曰不改也。<span class="original">周行而不殆，可以為天下母。</span>周行無所不至而免殆，能生全大形也，故可以為天下母也。<span class="original">吾不知其名，</span>名以定形，混成無形，不可得而定，故曰，不知其名也。<span class="original">字之曰道，</span>夫名以定形，字以稱可，言道取於無物而不由也。是混成之中，可言之稱最大也。<span class="original">強為之名，曰大。</span>吾所以字之曰道者，取其可言之稱最大也。責其字定之所由，則繫於大，大有繫，則必有分，有分則失其極矣。故曰，強為之名曰大。<span class="original">大曰逝，</span>逝，行也。不守一大體而已。周行無所不至，故曰逝也。<span class="original">逝曰遠，遠曰反。</span>遠，極也。周無所不窮極，不偏於一。逝故曰遠也，不隨於所適，其體獨立，故曰反也。<span class="original">故道大，天大，地大，王亦大。</span>天地之性，人為貴，而王是人之主也。雖不職大亦復為大與三匹，故曰，王亦大也。<span class="original">域中有四大，</span>四大，道、天、地、王也。凡物有稱有名則非其極也，言道則有所由，有所由然後謂之為道，然則是道，稱中之大也，不若無稱之大也。無稱不可得而名曰域也，道天地王皆在乎無稱之內，故曰，域中有四大者也。<span class="original">而王居其一焉。</span>處人主之大也。<span class="original">人法地，地法天，天法道，道法自然。</span>法，
謂法則也。人不違地，乃得全安，法地也。地不違天，乃得全載，法天也。天不違道，乃得全覆，法道也。道不違自然，乃得其性，法自然者。在方而法方，在圓而
法圓，於自然無所違，自然者，無稱之言，窮極之辭也。用智不及無知，而形魄不及精象，精象不及無形，有儀不及無儀，故轉相法也。道順自然，天故資焉。天法
於道，地故則焉。地法於天，人故象焉。所以為主其一之者，主也。</td></tr></tbody></table><table class="partable"><tbody><tr><th class="colhead2">《老子河上公章句·象元》 <span>#1</span></th></tr><tr><td>有物混成，先天地生。<span class="inlinecomment">謂道無形，混沌而成萬物，乃在天地之前。</span>寂兮寥兮，獨立而不改，<span class="inlinecomment">寂者，無音聲。寥者，空無形。獨立者，無匹雙。不改者，化有常。</span>周行而不殆，<span class="inlinecomment">道通行天地，無所不入，在陽不焦，託蔭不腐，無不貫穿，而不危怠也。</span>可以為天下母。<span class="inlinecomment">道育養萬物精氣，如母之養子。</span>吾不知其名，字之曰道，<span class="inlinecomment">我不見道之形容，不知當何以名之，見萬物皆從道所生，故字之曰道。</span>強為之名曰大。<span class="inlinecomment">不知其名，強曰大者，高而無上，羅而無外，無不包容，故曰大也。</span>大曰逝，<span class="inlinecomment">其為大，非若天常在上，非若地常在下，乃復逝去，無常處所也。</span>逝曰遠，<span class="inlinecomment">言遠者，窮乎無窮，布氣天地，無所不通也。</span>遠曰反。<span class="inlinecomment">言其遠不越絕，乃復反在人身也。</span>故道大，天大，地大，王亦大。<span class="inlinecomment">道大者，包羅天地，無所不容也。天大者，無所不蓋也。</span><span class="inlinecomment">地大者，無所不載也。王大者，無所不制也。</span>域中有四大，<span class="inlinecomment">四大，道、天、地、王也。凡有稱有名，則非其極也。言道則有所由，有所由然後謂之為道，然則是道稱中之大也，不若無稱之大也，無稱不可而得為名，曰域也。天地王皆在乎無稱之內也，故曰域中有四大者也。</span>而王居其一焉。<span class="inlinecomment">八極之內有四大，王居其一也。</span>人法地，<span class="inlinecomment">人當法地安靜和柔也，種之得五穀，掘之得甘泉，勞而不怨也，有功而不置也。</span>地法天，<span class="inlinecomment">天澹泊不動，施而不求報，生長萬物，無所收取。</span>天法道，<span class="inlinecomment">道清靜不言，陰行精氣，萬物自成也。</span>道法自然。<span class="inlinecomment">道性自然，無所法也。</span></td></tr></tbody></table></div>有物混成，先天地生。寂兮寥兮，獨立不改，周行而不殆，可以為天下母。吾不知其名，字之曰道，強為之名曰大。大曰逝，逝曰遠，遠曰反。故道大，天大，地大，王亦大。域中有四大，而王居其一焉。人法地，地法天，天法道，道法自然。<p class="ctext"></p>

<div id="comm11617"><table class="partable"><tbody><tr><th class="colhead2">《道德真經註》 <span>#26</span></th></tr><tr><td><span class="original">重為輕根，靜為躁君。</span>凡物輕不能載重，小不能鎮大。不行者使行，不動者制動，是以重必為輕根，靜必為躁君也。<span class="original">是以聖人終日行不離輜重。</span>以重為本，故不離。<span class="original">雖有榮觀，燕處超然。</span>不以經心也。<span class="original">奈何萬乘之主，而以身輕天下？輕則失本，躁則失君。</span>輕不鎮重也，失本為喪身也，失君為失君位也。</td></tr></tbody></table><table class="partable"><tbody><tr><th class="colhead2">《老子河上公章句·重德》 <span>#1</span></th></tr><tr><td>重為輕根，<span class="inlinecomment">人君不重則不尊，治身不重則失神，草木之花葉輕，故零落，根重故長存也。</span>靜為躁君。<span class="inlinecomment">人君不靜則失威，治身不靜則身危，龍靜故能變化，虎躁故夭虧也。</span>是以聖人終日行，不離輜重。<span class="inlinecomment">輜，靜也。聖人終日行道，不離其靜與重也。</span>雖有榮觀，燕處超然。<span class="inlinecomment">榮觀，謂宮闕。燕處，后妃所居也。超然，遠避而不處也。</span>奈何萬乘之主<span class="inlinecomment">奈何者，疾時主傷痛之辭。萬乘之主謂，王者。</span>而以身輕天下？<span class="inlinecomment">王者至尊，而以其身行輕躁乎。疾時王奢恣輕淫也。</span>輕則失臣，<span class="inlinecomment">王者輕淫則失其臣，治身輕淫則失其精。</span>躁則失君。<span class="inlinecomment">王者行躁疾則失其君位，治身躁疾則失其精神也。</span></td></tr></tbody></table></div>重為輕根，靜為躁君。是以聖人終日行不離輜重。雖有榮觀，燕處超然。奈何萬乘之主，而以身輕天下？輕則失本，躁則失君。<p class="ctext"></p>

<div id="comm11618"><table class="partable"><tbody><tr><th class="colhead2">《道德真經註》 <span>#27</span></th></tr><tr><td><span class="original">善行無轍迹，</span>順自然而行，不造不始，故物得至而無轍迹也。<span class="original">善言無瑕讁；</span>順物之性，不別不析，故無瑕讁可得其門也。<span class="original">善數不用籌策；</span>因物之數不假形也。<span class="original">善閉無關楗而不可開，善結無繩約而不可解。</span>因物自然，不設不施，故不用關楗繩約而不可開解也。此五者皆言不造不施，因物之性，不以形制物也。<span class="original">是以聖人常善救人，故無棄人；</span>聖人不立形名以檢於物，不造進向以殊棄不肖，輔萬物之自然而不為始，故曰無棄人也。不尚賢能，則民不爭，不貴難得之貨，則民不為盜，不見可欲，則民心不亂。常使民心無欲無惑，則無棄人矣。<span class="original">常善救物，故無棄物，是謂襲明。故善人者，不善人之師；</span>舉善以師不善，故謂之師矣。<span class="original">不善人者，善人之資。</span>資，取也。善人以善齊不善，以善棄不善，故不善人善人之所取也。<span class="original">不貴其師，不愛其資，雖智大迷，</span>雖有其智，自任其智，不因物，於其道必失。故曰，雖智大迷。<span class="original">是謂要妙。</span></td></tr></tbody></table><table class="partable"><tbody><tr><th class="colhead2">《老子河上公章句·巧用》 <span>#1</span></th></tr><tr><td>善行無轍迹，<span class="inlinecomment">善行道者求之於身，不下堂，不出門，故無轍迹。</span>善言無瑕讁，<span class="inlinecomment">善言謂擇言而出之，則無瑕疵讁過於天下。</span>善數不用籌策，<span class="inlinecomment">善以道計事者，則守一不移，所計不多，則不用籌策而可知也。</span>善閉無關楗而不可開<span class="inlinecomment">善以道閉情欲、守精神者，不如門戶有關楗可得開。</span>善結無繩約而不可解。<span class="inlinecomment">善以道結事者，乃可結其心，不如繩索可得解也。</span>是以聖人常善救人，<span class="inlinecomment">聖人所以常教人忠孝者，欲以救人性命。</span>故無棄人；<span class="inlinecomment">使貴賤各得其所也。</span>常善救物，<span class="inlinecomment">聖人所以常教民順四時者，欲以救萬物之殘傷。</span>故無棄物。<span class="inlinecomment">聖人不賤名而貴玉視之如一。</span>是謂襲明。<span class="inlinecomment">聖人善救人物，是謂襲明大道。</span>故善人者，不善人之師；<span class="inlinecomment">人之行善者，聖人即以為人師。</span>不善人者，善人之資。<span class="inlinecomment">資，用也。人行不善者，聖人猶教導使為善，得以給用也。</span>不貴其師，<span class="inlinecomment">獨無輔也。不愛其資</span><span class="inlinecomment">無所使也。</span>雖智大迷，<span class="inlinecomment">雖自以為智。言此人乃大迷惑。</span>是謂要妙。<span class="inlinecomment">能通此意，是謂知微妙要道也。</span></td></tr></tbody></table></div>善行無轍迹，善言無瑕讁；善數不用籌策；善閉無關楗而不可開，善結無繩約而不可解。是以聖人常善救人，故無棄人；常善救物，故無棄物。是謂襲明。故善人者，不善人之師；不善人者，善人之資。不貴其師，不愛其資，雖智大迷，是謂要妙。<p class="ctext"></p>

<div id="comm11619"><table class="partable"><tbody><tr><th class="colhead2">《道德真經註》 <span>#28</span></th></tr><tr><td><span class="original">知其雄，守其雌，為天下谿。為天下谿，常德不離，復歸於嬰兒。</span>雄，先之屬；雌，後之屬也。知為天下之先也，必後也，是以聖人後其身而身先也。谿不求物而物自歸之，嬰兒不用智而合自然之智。<span class="original">知其白，守其黑，為天下式。</span>式，模則也。<span class="original">為天下式，常德不忒，</span>忒，差也。<span class="original">復歸於無極。</span>不可窮也。<span class="original">知其榮，守其辱，為天下谷，常德乃足，復歸於樸。</span>此三者，言常反終，後乃德全其所處也。下章云，反者道之動也。功不可取，常處其母也。<span class="original">樸散則為器，聖人用之，則為官長，</span>樸，真也。真散則百行出，殊類生，若器也。聖人因其分散，故為之立官長。以善為師，不善為資，移風易俗，復使歸於一也。<span class="original">故大制不割。</span>大制者，以天下之心為心，故無割也。</td></tr></tbody></table><table class="partable"><tbody><tr><th class="colhead2">《老子河上公章句·反朴》 <span>#1</span></th></tr><tr><td>知其雄，守其雌，為天下谿。<span class="inlinecomment">雄以喻尊，雌以喻卑。人雖自知其尊顯，當復守之以卑微，去雄之強梁，就雌之柔和，如是則天下歸之，如水流入深谿也。</span>為天下谿，常德不離，<span class="inlinecomment">人能謙下如深谿，則德常在，不復離於己。</span>復歸於嬰兒。<span class="inlinecomment">當復歸志於嬰兒，惷然而無所知也。</span>知其白守其黑，為天下式。<span class="inlinecomment">白以喻昭昭，黑以喻默默。人雖自知昭昭，明白當復守之以默默，如闇昧無所見，如是則可為天下法式，則德常在。</span>為天下式，常德不忒，<span class="inlinecomment">人能為天下法式，則德常在於己，不復差忒。</span>復歸於無極。<span class="inlinecomment">德不差忒，則常生久壽，歸身於無窮極也。</span>知其榮，守其辱，為天下谷。<span class="inlinecomment">榮以喻尊貴，辱以喻污濁。人能知己之有榮貴，當復守之以污濁，如是則天下歸之，如水流入深谷也。</span>為天下谷，常德乃足<span class="inlinecomment">足，止也。人能為天下谷，則德乃常止於己。</span>復歸於樸。<span class="inlinecomment">復當歸身於質樸，不復為文飾。</span>樸散則為器，<span class="inlinecomment">器，用也。萬物之樸散則為器用也。若道散則為神明，流為日月，分為五行也。</span>聖人用之則為官長。<span class="inlinecomment">聖人升用則為百官之元長也。</span>故大制不割。<span class="inlinecomment">聖人用之則以大道制御天下，無所傷割，治身則以大道制御情欲，不害精神也。</span></td></tr></tbody></table></div>知其雄，守其雌，為天下谿。為天下谿，常德不離，復歸於嬰兒。知其白，守其黑，為天下式。為天下式，常德不忒，復歸於無極。知其榮，守其辱，為天下谷。為天下谷，常德乃足，復歸於樸。樸散則為器，聖人用之，則為官長，故大制不割。<p class="ctext"></p>

<div id="comm11620"><table class="partable"><tbody><tr><th class="colhead2">《道德真經註》 <span>#29</span></th></tr><tr><td><span class="original">將欲取天下而為之，吾見其不得已。天下神器，</span>神，無形無方也。器，合成也。無形以合，故謂之神器也。<span class="original">不可為也，為者敗之，執者失之。</span>萬物以自然為性，故可因而不可為也。可通而不可執也。物有常性，而造為之，故必敗也。物有往來而執之，故必失矣。<span class="original">故物或行或隨，或歔或吹。或強或羸，或挫或隳。是以聖人去甚，去奢，去泰。</span>凡此諸或，言物事逆順反覆，不施為執割也。聖人達自然之至，暢萬物之情，故因而不為，順而不施。除其所以迷，去其所以惑，故心不亂而物性自得之也。</td></tr></tbody></table><table class="partable"><tbody><tr><th class="colhead2">《老子河上公章句·無為》 <span>#1</span></th></tr><tr><td>將欲取天下<span class="inlinecomment">欲為天下主也。</span>而為之，<span class="inlinecomment">欲以有為治民。</span>吾見其不得已。<span class="inlinecomment">我見其不得天道人心已明矣，天道惡煩濁，人心惡多欲。</span>天下神器，不可為也。<span class="inlinecomment">器，物也。人乃天下之神物也，神物好安靜，不可以有為治。</span>為者敗之，<span class="inlinecomment">以有為治之，則敗其質性。</span>執者失之。<span class="inlinecomment">強執教之，則失其情實，生於詐偽也。</span>故物或行或隨，<span class="inlinecomment">上所行，下必隨之也。</span>或歔或吹，<span class="inlinecomment">歔，溫也。吹，寒也。有所溫必有所寒也。</span>或強或羸，<span class="inlinecomment">有所強大，必有所贏弱也。</span>或挫或隳。<span class="inlinecomment">載，安也。隳，危也。</span><span class="inlinecomment">有所安必有所危，明人君不可以有為治國與治身也。</span>是以聖人去甚，去奢，去泰。<span class="inlinecomment">甚謂貪淫聲色。奢謂服飾飲食。泰謂宮室臺榭。</span><span class="inlinecomment">去此三者，處中和，行無為，則天下自化。</span></td></tr></tbody></table></div>將欲取天下而為之，吾見其不得已。天下神器，不可為也，為者敗之，執者失之。故物或行或隨；或歔或吹；或強或羸；或挫或隳。是以聖人去甚，去奢，去泰。<p class="ctext"></p>

<div id="comm11621"><table class="partable"><tbody><tr><th class="colhead2">《道德真經註》 <span>#30</span></th></tr><tr><td><span class="original">以道佐人主者，不以兵強天下。</span>以道佐人主，尚不可以兵強於天下，況人主躬於道者乎。<span class="original">其事好還。</span>為始者務欲立功生事，而有道者務欲還反無為，故云，其事好還也。<span class="original">師之所處，荊棘生焉。大軍之後，必有凶年。</span>言師凶害之物也。無有所濟，必有所傷，賊害人民，殘荒田畝，故曰荊棘生焉。<span class="original">善者果而已，不以取強。</span>果，猶濟也。言善用師者，趣以濟難而已矣，不以兵力取強於天下也。<span class="original">果而勿矜，果而勿伐，果而勿驕。</span>吾不以師道為尚，不得已而用，何矜驕之有也。<span class="original">果而不得已，果而勿強。</span>言用兵雖趣功，果濟難，然時故不得已當復用者，但當以除暴亂，不遂用果以為強也。<span class="original">物壯則老，是謂不道，不道早已。</span>壯，武力暴興，喻以兵強於天下者也。飄風不終朝，驟雨不終日，故暴興必不道早已也。</td></tr></tbody></table><table class="partable"><tbody><tr><th class="colhead2">《老子河上公章句·儉武》 <span>#1</span></th></tr><tr><td>以道佐人主者，<span class="inlinecomment">謂人主能以道自輔佐也。</span>不以兵強天下。<span class="inlinecomment">以道自佐之主，不以兵革，順天任德，敵人自服。</span>其事好還。<span class="inlinecomment">其舉事好還自責，不怨於人也。</span>師之所處，荊棘生焉。<span class="inlinecomment">農事廢，田不修。</span>大軍之後，必有凶年。<span class="inlinecomment">天應之以惡氣，即害五穀，盡傷人也。</span>善有果而已，<span class="inlinecomment">善用兵者，當果敢而已，不美之。</span>不敢以取強。<span class="inlinecomment">不以果敢取強大之名也。</span>果而勿矜<span class="inlinecomment">當果敢謙卑，勿自矜大也。</span>果而勿伐，<span class="inlinecomment">當果敢推讓，勿自伐取其美也。</span>果而勿驕，<span class="inlinecomment">驕，欺也。果敢勿以驕欺人。</span>果而不得已，<span class="inlinecomment">當過果敢至誠，不當逼迫不得已也。</span>果而勿強<span class="inlinecomment">果敢勿以為強兵、堅甲以欺凌人也。</span>物壯則老，<span class="inlinecomment">草木壯極則枯落，人壯極則衰老也。言強者不可以久。</span>是謂不道。<span class="inlinecomment">枯老者，坐不行道也。</span>不道早已。<span class="inlinecomment">不行道者早死。</span></td></tr></tbody></table></div>以道佐人主者，不以兵強天下。其事好還。師之所處，荊棘生焉。大軍之後，必有凶年。善有果而已，不敢以取強。果而勿矜，果而勿伐，果而勿驕。果而不得已，果而勿強。物壯則老，是謂不道，不道早已。<p class="ctext"></p>

<div id="comm11622"><table class="partable"><tbody><tr><th class="colhead2">《道德真經註》 <span>#31</span></th></tr><tr><td><span class="original">夫
佳兵者，不祥之器，物或惡之，故有道者不處。君子居則貴左，用兵則貴右。兵者不祥之器，非君子之器，不得已而用之，恬淡為上。勝而不美，而美之者，是樂殺
人。夫樂殺人者，則不可以得志於天下矣。吉事尚左，凶事尚右。偏將軍居左，上將軍居右，言以喪禮處之。殺人之眾，以哀悲泣之，戰勝，以喪禮處之。</span></td></tr></tbody></table><table class="partable"><tbody><tr><th class="colhead2">《老子河上公章句·偃武》 <span>#1</span></th></tr><tr><td>夫佳兵者，不祥之器，<span class="inlinecomment">佳，飾也。祥，善也。</span><span class="inlinecomment">兵者，驚精神，濁和氣，不善人之器也，不當修飾之。</span>物或惡之，<span class="inlinecomment">兵動則有所害，故萬物無有不惡之者。</span>故有道者不處。<span class="inlinecomment">有道之人不處其國。</span>君子居則貴左，<span class="inlinecomment">貴柔弱也。</span>用兵則貴右。<span class="inlinecomment">貴剛強也，此言兵道與君子之道反，所貴者異也。</span>兵者，不祥之器，<span class="inlinecomment">兵，革者。不善之器也。</span>非君子之器，<span class="inlinecomment">非君子所貴重之器也。</span>不得已而用之。<span class="inlinecomment">謂遭衰逆亂禍，欲加萬民，乃用之以自守。</span>恬淡為上。<span class="inlinecomment">不貪土地，利人財寶。</span>勝而不美，<span class="inlinecomment">雖得勝而不以為利己也。</span>而美之者，是樂殺人。<span class="inlinecomment">美得勝者，是為喜樂殺人者也。</span>夫樂殺人者，則不可以得志於天下矣。<span class="inlinecomment">為人君而樂殺人者，此不可使得志於天下矣，</span><span class="inlinecomment">為人主必專制人命，妄行刑誅。</span>吉事尚左，<span class="inlinecomment">左，生位也。</span>凶事尚右，<span class="inlinecomment">陰道殺人。</span>偏將軍居左，<span class="inlinecomment">偏將軍卑而居陽者，以其不專殺也。</span>上將軍居右。<span class="inlinecomment">上將軍尊而居陰者，以其專主殺也。</span>言以喪禮處之。<span class="inlinecomment">上將軍居右，喪禮尚右，死人貴陰也。</span>殺人之眾，以哀悲泣之；<span class="inlinecomment">傷己德薄，不能以道化人，而害無辜之民。</span>戰勝，以喪禮處之。<span class="inlinecomment">古者戰勝，將軍居喪主禮之位，素服而哭之，明君子貴德而賤兵，不得以而誅不祥，心不樂之，比於喪也，知後世用兵不已故悲痛之。</span></td></tr></tbody></table></div>夫
佳兵者，不祥之器，物或惡之，故有道者不處。君子居則貴左，用兵則貴右。兵者不祥之器，非君子之器，不得已而用之，恬淡為上。勝而不美，而美之者，是樂殺
人。夫樂殺人者，則不可以得志於天下矣。吉事尚左，凶事尚右。偏將軍居左，上將軍居右，言以喪禮處之。殺人之衆，以哀悲泣之，戰勝以喪禮處之。<p class="ctext"></p>

<div id="comm11623"><table class="partable"><tbody><tr><th class="colhead2">《道德真經註》 <span>#32</span></th></tr><tr><td><span class="original">道常無名，<span class="container"><div style="display: inline-block; zoom: 1; *display: inline;'"><div class="sprite-unexpand" title="+"><div></div></div></div><span class="subcontents" style="display: inline;">樸雖小，</span></span><sup class="refindex">1</sup>天下莫能臣也。侯王若能守之，萬物將自賓。</span>道
無形不繫常，不可名，以無名為常。故曰道常無名也。樸之為物，以無為心也，亦無名，故將得道莫若守樸，夫智者可以能臣也，勇者可以武使也，巧者可以事役
也，力者可以重任也，樸之為物，憒然不偏，近於無有，故曰，莫能臣也。抱樸無為，不以物累其真，不以欲害其神，則物自賓而道自得也。<span class="original">天地相合，以降甘露，民莫之令而自均。</span>言天地相合，則甘露不求而自降；我守其真性無為，則民不令而自均也。<span class="original">始制有名，名亦既有，夫亦將知止，知止所以不殆。</span>始制，謂樸散始為官長之時也。始制官長，不可不立名分以定尊卑，故始制有名也，過此以往將爭錐刀之末，故曰，名亦既有，夫亦將知止也，遂任名以號物，則失治之母，故知止所以不殆也。<span class="original">譬道之在天下，猶川谷之於江海。</span>川谷之以求江與海，非江海召之，不召不求而自歸者，世行道於天下者，不令而自均，不求而自得，故曰，猶川谷之與江海也。<p class="refs">1. 樸雖小， : 舊脫。 本章王弼注多言「樸」，據河上公《注》本、馬王堆《老子乙》增。 <br></p></td></tr></tbody></table><table class="partable"><tbody><tr><th class="colhead2">《老子河上公章句·聖德》 <span>#1</span></th></tr><tr><td>道常無名，<span class="inlinecomment">道能陰能陽，能弛能張，能存能亡，故無常名也。</span>樸雖小，天下莫能臣也。<span class="inlinecomment">道樸雖小，微妙無形，天下不敢有臣使道者也。</span>侯王若能守之，萬物將自賓。<span class="inlinecomment">侯王若能守道無為，萬物將自賓，服從於德也。</span>天地相合，以降甘露，<span class="inlinecomment">侯王動作能與天相應和，天即降下甘露善瑞也。</span>民莫之令而自均。<span class="inlinecomment">天降甘露善瑞，則萬物莫有教令之者，皆自均調若一也。</span>始制有名，<span class="inlinecomment">始，道也。有名，萬物也。</span><span class="inlinecomment">道無名能制於有名，無形，能制於有形也。</span>名亦既有，<span class="inlinecomment">既，盡也。有名之物，盡有情欲，叛道離德，故身毀辱也。</span>夫亦將知之。<span class="inlinecomment">人能法道行德，天亦將自知之。</span>知之，所以不殆。<span class="inlinecomment">天知之，則神靈祐助，不復危怠。</span>譬道之在天下，猶川谷之與江海。<span class="inlinecomment">譬言道之在天下，與人相應和，如川谷與江海相流通也。</span></td></tr></tbody></table></div>道常無名。<span class="container"><div style="display: inline-block; zoom: 1; *display: inline;'"><div class="sprite-unexpand" title="+"><div></div></div></div><span class="subcontents" style="display: inline;">樸雖小，</span></span><sup class="refindex">1</sup>天下莫能臣也。侯王若能守之，萬物將自賓。天地相合，以降甘露，民莫之令而自均。始制有名，名亦既有，夫亦將知止，知止所以不殆。譬道之在天下，猶川谷之與江海。<p class="refs">1. 樸雖小， : 舊脫。 本章王弼注多言「樸」，據河上公《注》本、馬王堆《老子乙》增。 <br></p>

<div id="comm11624"><table class="partable"><tbody><tr><th class="colhead2">《道德真經註》 <span>#33</span></th></tr><tr><td><span class="original">知人者智，自知者明。</span>知人者，智而已矣，未若自知者超智之上也。<span class="original">勝人者有力，自勝者強。</span>勝人者，有力而已矣，未若自勝者無物以損其力，用其智於人，未若用其智於己也。用其力於人，未若用其力於己也。明用於己，則物無避焉，力用於己，則物無改焉。<span class="original">知足者富。</span>知足自不失，故富也。<span class="original">強行者有志。</span>勤能行之，其志必獲，故曰強行者有志矣。<span class="original">不失其所者久。</span>以明自察，量力而行，不失其所，必獲久長矣。<span class="original">死而不亡者壽。</span>雖死而以為生之道，不亡乃得全其壽，身沒而道猶存，況身存而道不卒乎。</td></tr></tbody></table><table class="partable"><tbody><tr><th class="colhead2">《老子河上公章句·辯德》 <span>#1</span></th></tr><tr><td>知人者智，<span class="inlinecomment">能知人好惡，是為智。</span>自知者明。<span class="inlinecomment">人能自知賢與不肖，是為反聽無聲，內視無形，故為明也。</span>勝人者有力，<span class="inlinecomment">能勝人者，不過以威力也。</span>自勝者強。<span class="inlinecomment">人能自勝己情欲，則天下無有能與己爭者，故為強也。</span>知足者富，<span class="inlinecomment">人能知足，則長保福祿，故為富也。</span>強行者有志，<span class="inlinecomment">人能強力行善，則為有意於道，道亦有意於人。</span>不失其所者久，<span class="inlinecomment">人能自節養，不失其所受天之精氣，則可以長久。</span>死而不亡者壽。<span class="inlinecomment">目不妄視，耳不妄聽，口不妄言，則無怨惡於天下，故長壽。</span></td></tr></tbody></table></div>知人者智，自知者明。勝人者有力，自勝者強。知足者富。強行者有志。不失其所者久。死而不亡者壽。<p class="ctext"></p>

<div id="comm11625"><table class="partable"><tbody><tr><th class="colhead2">《道德真經註》 <span>#34</span></th></tr><tr><td><span class="original">大道氾兮，其可左右。</span>言道氾濫，無所不適，可左右上下周旋而用，則無所不至也。<span class="original">萬物恃之而生而不辭，功成不名有。衣養萬物而不為主，常無欲，可名於小；</span>萬物皆由道而生，既生而不知所由，故天下常無欲之時，萬物各得其所，若道無施於物，故名於小矣。<span class="original">萬物歸焉而不為主，可名為大。</span>萬物皆歸之以生，而力使不知其所由，此不為小，故復可名於大矣。<span class="original">以其終不自為大，故能成其大。</span>為大於其細，圖難於其易。</td></tr></tbody></table><table class="partable"><tbody><tr><th class="colhead2">《老子河上公章句·任成》 <span>#1</span></th></tr><tr><td>大道氾兮，<span class="inlinecomment">言道氾氾，若浮若沉，若有若無，視之不見，說之難殊。</span>其可左右。<span class="inlinecomment">道可左可右，無所不宜。</span>萬物恃之而生，<span class="inlinecomment">恃，待也。萬物皆待道而生。</span>而不辭，<span class="inlinecomment">道不辭謝而逆止也。</span>功成不名有，<span class="inlinecomment">有道不名其有功也。</span>愛養萬物而不為主。<span class="inlinecomment">道雖愛養萬物，不如人主有所收取。</span>常無欲，可名於小。<span class="inlinecomment">道匿德藏名，怕然無為，似若微小也。</span>萬物歸焉而不為主，<span class="inlinecomment">萬物皆歸道受氣，道非如人主有所禁止也。</span>可名為大。<span class="inlinecomment">萬物橫來橫去，使名自在，故可名於大也。</span>是以聖人終不為大，<span class="inlinecomment">聖人法道匿德藏名，不為滿大。</span>故能成其大。<span class="inlinecomment">聖人以身師導，不言而化，萬事修治，故能成其大。</span></td></tr></tbody></table></div>大道汎兮，其可左右。萬物恃之而生而不辭，功成不名有。衣養萬物而不為主，常無欲，可名於小；萬物歸焉，而不為主，可名為大。以其終不自為大，故能成其大。<p class="ctext"></p>

<div id="comm11626"><table class="partable"><tbody><tr><th class="colhead2">《道德真經註》 <span>#35</span></th></tr><tr><td><span class="original">執大象，天下往。</span>大象，天象之母也，不寒不溫不涼，故能包統萬物，無所犯傷，主若執之，則天下往也。<span class="original">往而不害，安平太。</span>無形無識，不偏不彰，故萬物得往而不害妨也。<span class="original">樂與餌，過客止。道之出口，淡乎其無味，視之不足見，聽之不足聞，用之不可既。</span>言道之深大，人聞道之言乃更不如樂與餌應時感悅人心也。樂與餌則能令過客止，而道之出言，淡然無味，視之不足見則不足以悅其目，聽之不足聞則不足以娛其耳，若無所中然乃用之不可窮極也。</td></tr></tbody></table><table class="partable"><tbody><tr><th class="colhead2">《老子河上公章句·仁德》 <span>#1</span></th></tr><tr><td>執大象，天下往。<span class="inlinecomment">執，守也。象，道也。聖人守大道，則天下萬民移心歸往之也。</span><span class="inlinecomment">治身則天降神明，往來於己也。</span>往而不害，安﹑平﹑太。<span class="inlinecomment">萬民歸往而不傷害，則國家安寧而致太平矣。</span><span class="inlinecomment">治身不害神明，則身安而大壽也。</span>樂與餌，過客止，<span class="inlinecomment">餌，美也。過客，一也。人能樂美於道，則一留止也。</span><span class="inlinecomment">一者，去盈而處虛，忽忽如過客。</span>道之出口，淡乎其無味，<span class="inlinecomment">道出入於口，淡淡非如五味有酸鹹苦甘辛也。</span>視之不足見，<span class="inlinecomment">足，得也。道無形，非若五色有青黃赤白黑可得見也。</span>聽之不足聞，<span class="inlinecomment">道非若五音有宮商角徵羽可得聽聞也。</span>用之不足既。<span class="inlinecomment">既，盡也。謂用道治國，則國安民昌。</span><span class="inlinecomment">治身則壽命延長，無有既盡之時也。</span></td></tr></tbody></table></div>執大象，天下往。往而不害，安平大。樂與餌，過客止。道之出口，淡乎其無味，視之不足見，聽之不足聞，用之不足既。<p class="ctext"></p>

<div id="comm11627"><table class="partable"><tbody><tr><th class="colhead2">《道德真經註》 <span>#36</span></th></tr><tr><td><span class="original">將欲歙之，必固張之；將欲弱之，必固強之；將欲廢之，必固興之；將欲奪之，必固與之。是謂微明。</span>將欲除強梁，去暴亂，當以此四者。因物之性，令其自戮，不假刑為大，以除將物也，故曰微明也。足其張，令之足而又求其張，則眾所歙也，與其張之不足而改其求張者，愈益而已，反危。<span class="original">柔弱勝剛強。魚不可脫於淵，國之利器不可以示人。</span>利器，利國之器也。唯因物之性，不假刑以理物，器不可覩，而物各得其所，則國之利器也。示人者，任刑也。刑以利國，則失矣。魚脫於淵則必見失矣。利國器而立刑以示人，亦必失也。</td></tr></tbody></table><table class="partable"><tbody><tr><th class="colhead2">《老子河上公章句·微明》 <span>#1</span></th></tr><tr><td>將欲歙之，必固張之。<span class="inlinecomment">先開張之者，欲極其奢淫。</span>將欲弱之，必固強之。<span class="inlinecomment">先強大之者，欲使遇禍患。</span>將欲廢之，必固興之。<span class="inlinecomment">先興之者，欲使其驕危。</span>將欲奪之，必固與之。<span class="inlinecomment">先與之者，欲極其貪心。</span>是謂微明。<span class="inlinecomment">此四事，其道微，其效明也。</span>柔弱勝剛強。<span class="inlinecomment">柔弱者久長，剛強者先亡也。</span>魚不可脫於淵，<span class="inlinecomment">魚脫於淵，謂去剛得柔，不可復制焉。</span>國之利器，不可以示人。<span class="inlinecomment">利器者，謂權道也。治國權者，不可以示執事之臣也。</span><span class="inlinecomment">治身道者，不可以示非其人也。</span></td></tr></tbody></table></div>將欲歙之，必固張之；將欲弱之，必固強之；將欲廢之，必固興之；將欲奪之，必固與之。是謂微明。柔弱勝剛強。魚不可脫於淵，國之利器不可以示人。<p class="ctext"></p>

<div id="comm11628"><table class="partable"><tbody><tr><th class="colhead2">《道德真經註》 <span>#37</span></th></tr><tr><td><span class="original">道常無為</span>順自然也。<span class="original">而無不為。</span>萬物無不由為，以治以成也。<span class="original">侯王若能守之，萬物將自化。化而欲作，吾將鎮之以無名之樸。</span>化而欲作，作欲成也。吾將鎮之無名之樸，不為主也。<span class="original">無名之樸，夫亦將無欲。</span>無欲競也。<span class="original">不欲以靜，天下將自定。</span></td></tr></tbody></table><table class="partable"><tbody><tr><th class="colhead2">《老子河上公章句·為政》 <span>#1</span></th></tr><tr><td>道常無為而無不為。<span class="inlinecomment">道以無為為常也。</span>侯王若能守之，萬物將自化。<span class="inlinecomment">言侯王若能守道，萬物將自化效於己也。</span>化而欲作，吾將鎮之以無名之樸。<span class="inlinecomment">吾，身也。無明之樸，道德也。萬物已化效於己也。</span><span class="inlinecomment">復欲作巧偽者，侯王當身鎮撫以道德也。</span>無名之樸，夫亦將無欲。不欲以靜，<span class="inlinecomment">言侯王鎮撫以道德，民亦將不欲，故當以清靜導化之也。</span>天下將自定。<span class="inlinecomment">能如是者，天下將自正定也。</span></td></tr></tbody></table></div>道常無為而無不為。侯王若能守之，萬物將自化。化而欲作，吾將鎮之以無名之樸。無名之樸，夫亦將無欲。不欲以靜，天下將自定。<p class="ctext"></p>

<div id="comm11629"><table class="partable"><tbody><tr><th class="colhead2">《道德真經註》 <span>#38</span></th></tr><tr><td><span class="original">上
德不德，是以有德；下德不失德，是以無德。上德無為而無以為；下德為之而有以為。上仁為之而無以為；上義為之而有以為。上禮為之而莫之應，則攘臂而扔之。
故失道而後德，失德而後仁，失仁而後義，失義而後禮。夫禮者，忠信之薄，而亂之首。前識者，道之華，而愚之始。是以大丈夫處其厚，不居其薄；處其實，不居
其華。故去彼取此。</span>德者，得也。常得而無喪，利而無害，故以德為名焉。何以得德？由乎道也。何以盡德？以無為用。以無為用則莫不載也，故物
無焉，則無物不經，有焉，則不足以免其生。是以天地雖廣，以無為心。聖王雖大，以虛為主。故曰，以復而視，則天地之心見。至日而思之，則先王之至覩也。故
滅其私而無其身，則四海莫不瞻，遠近莫不至。殊其己而有其心，則一體不能自全，肌骨不能相容，是以上德之人，唯道是用。不德其德，無執無用，故能有德而無
不為，不求而得，不為而成，故雖有德而無德名也。下德求而得之，為而成之，則立善以治物，故德名有焉。求而得之必有失焉，為而成之必有敗焉，善名生則有不
善應焉，故下德為之而有以為也。無以為者，無所偏為也。凡不能無為而為之者，皆下德也。仁義禮節是也，將明德之上下，輒舉下德以對上德，至於無以為，極下
德下之量，上仁是也，足及於無以為而猶為之焉。為之而無以為，故有為，為之患矣。本在無為，母在無名，棄本捨母而適其子，功雖大焉，必有不濟。名雖美焉，
偽亦必生。不能不為而成，不興而治，則乃為之，故有宏普博施仁愛之者，而愛之無所偏私，故上仁為之而無以為也。愛不能兼，則有抑抗正真而義理之者，忿枉祐
直，助彼攻此物事而有以心為矣，故上義為之而有以為也。直不能篤則有游飾修文，禮敬之者，尚好修敬，校責往來，則不對之閒，忿怒生焉。故上禮為之而莫之
應，則攘臂而扔之。夫大之極也，其唯道乎，自此已往，豈足尊哉。故雖德盛業大，富而有萬物，猶各得其德，雖貴以無為用，不能捨無以為體也，不能捨無以為體
則失其為大矣，所謂失道而後德也。以無為用，德其母，故能己不勞焉而物無不理。下此已往，則失用之母，不能無為而貴博施，不能博施而貴正直，不能正直而貴
飾敬，所謂失德而後仁，失仁而後義，失義而後禮也。夫禮也，所始首於忠信不篤，通簡不陽，責備於表，機微爭制，夫仁義發於內，為之猶偽，況務外飾而可久
乎。故夫禮者，忠信之薄而亂之首也。前識者，前人而識也，即下德之倫也。竭其聰明以為前識，役其智力以營庶事，雖德其情，姦巧彌密，雖豐其譽，愈喪篤實。
勞而事昏，務而治薉，雖竭聖智而民愈害。舍己任物，則無為而泰。守夫素樸，則不順典制，聽彼所獲，棄此所守，識道之華而愚之首，故茍得其為功之母，則萬物
作焉而不辭也。萬事存焉而不勞也，用不以形，御不以名，故仁義可顯，禮敬可彰也。夫載之以大道，鎮之以為名，則物無所尚，志無所營，各任其貞，事用其誠，
則仁德厚焉，行義正焉，禮敬清焉，棄其所載，舍其所生，用其成形，役其聰明，仁則誠焉，義其競焉，禮其爭焉，故仁德之厚，非用仁之所能也，行義之正，非用
義之所成也。禮敬之清，非用禮之所濟也。載之以道，統之以母，故顯之而無所尚，彰之而無所競，用夫無名，故名以篤焉。用夫無形，故形以成焉。守母以存其
子，崇本以舉其末，則形名俱有而邪不生。大美配天而華不作，故母不可遠，本不可失。仁義，母之所生，非可以為母。形器，匠之所成，非可以為匠也。捨其母而
用其子，棄其本而適其末，名則有所分，形則有所止，雖極其大，必有不周，雖盛其美，必有憂患，功在為之，豈足處也。</td></tr></tbody></table><table class="partable"><tbody><tr><th class="colhead2">《老子河上公章句·論德》 <span>#1</span></th></tr><tr><td>上德不德，<span class="inlinecomment">上德，謂太古無名號之君，德大無上，故言上德也。不德者，言其不以德教民，因循自然，養人性命，其德不見，故言不德也。</span>是以有德。<span class="inlinecomment">言其德合於天地，和氣流行，民德以全也。</span>下德不失德，<span class="inlinecomment">下德，謂號謚之君，德不及上德，故言下德也。不失德者，其德可見，其功可稱也。</span>是以無德。<span class="inlinecomment">以有名號及其身故。</span>上德無為<span class="inlinecomment">謂法道安靜，無所施為也。</span>而無以為，<span class="inlinecomment">言無以名號為也。</span>下德為之<span class="inlinecomment">言為教令，施政事也。</span>而有以為。<span class="inlinecomment">言以為己取名號也</span>上仁為之<span class="inlinecomment">上仁謂行仁之君，其仁無上，故言上仁。為之者，為人恩也。</span>而無以為，<span class="inlinecomment">功成事立，無以執為。</span>上義為之<span class="inlinecomment">為義以斷割也。</span>而有以為。<span class="inlinecomment">動作以為己，殺人以成威，賊下以自奉也。</span>上禮為之<span class="inlinecomment">謂上禮之君，其禮無上，故言上禮。為之者，言為禮制度，序威儀也。</span>而莫之應，<span class="inlinecomment">言禮華盛實衰，飾偽煩多，動則離道，不可應也。</span>則攘臂而扔之。<span class="inlinecomment">言禮煩多不可應，上下忿爭，故攘臂相仍引。</span>故失道而後德，<span class="inlinecomment">言道衰而德化生也。</span>失德而後仁，<span class="inlinecomment">言德衰而仁愛見也。</span>失仁而後義，<span class="inlinecomment">言仁衰而分義明也。</span>失義而後禮。<span class="inlinecomment">言義衰則失禮聘，行玉帛也。</span>夫禮者，忠信之薄<span class="inlinecomment">言禮廢本治末，忠信日以衰薄。</span>而亂之首。<span class="inlinecomment">禮者賤質而貴文，故正直日以少，邪亂日以生。</span>前識者，道之華<span class="inlinecomment">不知而言知為前識，此人失道之時，得道之華。</span>而愚之始。<span class="inlinecomment">言前識之人，愚闇之倡始也。</span>是以大丈夫處其厚，<span class="inlinecomment">大丈夫謂得道之君也。處其厚者，謂處身於敦樸。</span>不居其薄，<span class="inlinecomment">不處身違道，為世煩亂也。</span>處其實，<span class="inlinecomment">處忠信也。</span>不居其華。<span class="inlinecomment">不尚華言也。</span>故去彼取此。<span class="inlinecomment">去彼華薄，取此厚實。</span></td></tr></tbody></table></div>上
德不德，是以有德；下德不失德，是以無德。上德無為而無以為；下德為之而有以為。上仁為之而無以為；上義為之而有以為。上禮為之而莫之應，則攘臂而扔之。
故失道而後德，失德而後仁，失仁而後義，失義而後禮。夫禮者，忠信之薄，而亂之首。前識者，道之華，而愚之始。是以大丈夫處其厚，不居其薄；處其實，不居
其華。故去彼取此。<p class="ctext"></p>

<div id="comm11630"><table class="partable"><tbody><tr><th class="colhead2">《道德真經註》 <span>#39</span></th></tr><tr><td><span class="original">昔之得一者，</span>昔，始也。一，數之始而物之極也。各是一物之生，所以為主也。物皆各得此一以成，既成而舍以居成，居成則失其母，故皆裂發歇竭滅蹶也。<span class="original">天得一以清，地得一以寧，神得一以靈，谷得一以盈，萬物得一以生，侯王得一以為天下貞。其致之，</span>各以其一致此清、寧、靈、盈、生、貞。<span class="original">天無以清將恐裂，</span>用一以致清耳，非用清以清也。守一則清不失，用清則恐裂也。故為功之母，不可舍也。是以皆無用其功，恐喪其本也。<span class="original">地無以寧將恐發，神無以靈將恐歇，谷無以盈將恐竭，萬物無以生將恐滅，侯王無以貴高將恐蹶。故貴以賤為本，高以下為基。是以侯王自稱孤﹑寡﹑不穀。此非以賤為本耶？非乎？故致數輿無輿，不欲琭琭如玉，珞珞如石。</span>清不能為清，盈不能為盈，皆有其母以存其形，故清不足貴，盈不足多，貴在其母，而母無貴形。貴乃以賤為本，高乃以下為基，故致數輿乃無輿也，玉石琭琭珞珞，體盡於形，故不欲也。</td></tr></tbody></table><table class="partable"><tbody><tr><th class="colhead2">《老子河上公章句·法本》 <span>#1</span></th></tr><tr><td>昔之得一者：<span class="inlinecomment">昔，往也。一，無為，道之子也。</span>天得一以清，<span class="inlinecomment">言天得一故能垂象清明。</span>地得一以寧，<span class="inlinecomment">言地得一故能安靜不動搖。</span>神得一以靈，<span class="inlinecomment">言神得一故能變化無形。</span>谷得一以盈，<span class="inlinecomment">言谷得一故能盈滿而不絕也</span>萬物得一以生，<span class="inlinecomment">言萬物皆須道以生成也。</span>侯王得一以為天下貞。<span class="inlinecomment">言侯王得一故能為天下平正</span>其致之。<span class="inlinecomment">致，誡也。謂下六事也。</span>天無以清將恐裂，<span class="inlinecomment">言天當有陰陽弛張，晝夜更用，不可但欲清明無已時，將恐分裂不為天。</span>地無以寧將恐發，<span class="inlinecomment">言地當有高下剛柔，節氣五行，不可但欲安靜無已時，將恐發泄不為地。</span>神無以靈將恐歇，<span class="inlinecomment">言神當有王相囚死休廢，不可但欲靈變無已時，將恐虛歇不為神。</span>谷無以盈將恐竭，<span class="inlinecomment">言谷當有盈縮虛實，不可但欲盈滿無已時，將恐枯竭不為谷。</span>萬物無以生將恐滅，<span class="inlinecomment">言萬物當隨時生死，不可但欲長生無已時，將恐滅亡不為物。</span>侯王無以貴高將恐蹶。<span class="inlinecomment">言侯王當屈己以下人，汲汲求賢，不可但欲貴高於人無已時，將恐顛蹶失其位。</span>故貴以賤為本，<span class="inlinecomment">言必欲尊貴，當以薄賤為本，若禹稷躬稼，舜陶河濱，周公下白屋也。</span>高以下為基<span class="inlinecomment">言必欲尊貴，當以下為本基，猶築牆造功，因卑成高，不下堅固，後必傾危。</span>是以侯王自謂孤、寡、不轂。<span class="inlinecomment">孤寡喻孤獨，不轂喻不能如車轂為眾輻所湊。</span>此非以賤為本邪？<span class="inlinecomment">言侯王至尊貴，能以孤寡自稱，此非以賤為本乎，以曉人？</span>非乎！<span class="inlinecomment">嗟嘆之辭。</span>故致數輿無輿，<span class="inlinecomment">致，就也。言人就車數之為輻、為輪、為轂、為衡、為轝，無有名為車者，故成為車，以喻侯王不以尊號自名，故能成其貴。</span>不欲琭琭如玉，珞珞如石。<span class="inlinecomment">琭琭喻少，落落喻多，玉少故見貴，石多故見賤。言不欲如玉為人所貴，如石為人所賤，當處其中也。</span></td></tr></tbody></table></div>昔
之得一者：天得一以清；地得一以寧；神得一以靈；谷得一以盈；萬物得一以生；侯王得一以為天下貞。其致之，天無以清，將恐裂；地無以寧，將恐發；神無以
靈，將恐歇；谷無以盈，將恐竭；萬物無以生，將恐滅；侯王無以貴高將恐蹶。故貴以賤為本，高以下為基。是以侯王自稱孤、寡、不穀。此非以賤為本耶？非乎？
故致數譽無譽。不欲琭琭如玉，珞珞如石。<p class="ctext"></p>

<div id="comm11631"><table class="partable"><tbody><tr><th class="colhead2">《道德真經註》 <span>#40</span></th></tr><tr><td><span class="original">反者道之動，</span>高以下為基，貴以賤為本，有以無為用，此其反也。動皆知其所無，則物通矣。故曰，反者道之動也。<span class="original">弱者道之用。</span>柔弱同通，不可窮極。<span class="original">天下萬物生於有，有生於無。</span>天下之物皆以有為生，有之所始，以無為本，將欲全有，必反於無也。</td></tr></tbody></table><table class="partable"><tbody><tr><th class="colhead2">《老子河上公章句·去用》 <span>#1</span></th></tr><tr><td>反者道之動，<span class="inlinecomment">反，本也。本者，道之所以動，動生萬物，背之則亡也。</span>弱者道之用。<span class="inlinecomment">柔弱者，道之所常用，故能常久。</span>天下萬物生於有，<span class="inlinecomment">天下萬物皆從天地生，天地有形位，故言生於有也。</span>有生於無。<span class="inlinecomment">天地神明，蜎飛蠕動，皆從道生。道無形，故言生於無也。此言本勝於華，弱勝於強，謙虛勝盈滿也。</span></td></tr></tbody></table></div>反者道之動；弱者道之用。天下萬物生於有，有生於無。<p class="ctext"></p>

<div id="comm11632"><table class="partable"><tbody><tr><th class="colhead2">《道德真經註》 <span>#41</span></th></tr><tr><td><span class="original">上士聞道，勤而行之；</span>有志也。<span class="original">中士聞道，若存若亡；下士聞道，大笑之。不笑，不足以為道。故建言有之：</span>建，猶立也。<span class="original">明道若昧，</span>光而不耀。<span class="original">進道若退，</span>後其身而身先，外其身而身存。<span class="original">夷道若纇，</span>纇，㘨也。大夷之道，因物之性，不執平以割物，其平不見，乃更反若纇㘨也。<span class="original">上德若谷，</span>不德其德，無所懷也。<span class="original">大白若辱，</span>知其白，守其黑，大白然後乃得。<span class="original">廣德若不足，</span>廣德不盈，廓然無形，不可滿也。<span class="original">建德若偷，</span>偷，匹也。建德者，因物自然，不立不施，故若偷匹。<span class="original">質真若渝，</span>質真者，不矜其真，故渝。<span class="original">大方無隅，</span>方而不割，故無隅也。<span class="original">大器晚成，</span>大器成天下不持全別，故必晚成也。<span class="original">大音希聲，</span>聽之不聞名曰希，不可得聞之音也。有聲則有分，有分則不宮而商矣，分則不能統眾，故有聲者非大音也。<span class="original">大象無形，</span>有形則有分，有分者不溫則炎，不炎則寒。故象而形者，非大象。<span class="original">道隱無名。夫唯道，善貸且成。</span>凡此諸善，皆是道之所成也。在象則為大象，而大象無形。在音則為大音，而大音希聲。物以之成而不見其成形，故隱而無名也。貸之非唯供其乏而已，一貸之則足以永終其德，故曰善貸也。成之不如機匠之裁，無物而不濟其形，故曰善成。</td></tr></tbody></table><table class="partable"><tbody><tr><th class="colhead2">《老子河上公章句·同異》 <span>#1</span></th></tr><tr><td>上士聞道，勤而行之。<span class="inlinecomment">上士聞道，自勤苦竭力而行之。</span>中士聞道，若存若亡。<span class="inlinecomment">中士聞道，治身以長存，治國以太平，欣然而存之，退見財色榮譽，惑於情欲，而復亡之也。</span>下士聞道，大笑之。<span class="inlinecomment">下士貪狠多欲，見道柔弱，謂之恐懼，見道質樸，謂之鄙陋，故大笑之。</span>不笑不足以為道。<span class="inlinecomment">不為下士所笑，不足以名為道。</span>故建言有之：<span class="inlinecomment">建，設也。設言以有道，當如下句。</span>明道若昧，<span class="inlinecomment">明道之人，若闇昧無所見。</span>進道若退，<span class="inlinecomment">進取道者，若退不及。</span>夷道若纇。<span class="inlinecomment">夷，平也。大道之人不自別殊，若多比類也。</span>上德若谷，<span class="inlinecomment">上德之人若深谷，不恥垢濁也。</span>大白若辱，<span class="inlinecomment">大潔白之人若汙辱，不自彰顯。</span>廣德若不足，<span class="inlinecomment">德行廣大之人，若愚頑不足也。</span>建德若偷，<span class="inlinecomment">建設道德之人，若可偷引使空虛也。</span>質真若渝，<span class="inlinecomment">質樸之人，若五色有渝淺不明也。</span>大方無隅，<span class="inlinecomment">大方正之人，無委屈廉隅。</span>大器晚成，<span class="inlinecomment">大器之人，若九鼎瑚璉，不可卒成也。</span>大音希聲，<span class="inlinecomment">大音猶雷霆待時而動，喻當愛氣希言也。</span>大象無形，<span class="inlinecomment">大法象之人，質樸無形容。</span>道隱無名。<span class="inlinecomment">道潛隱，使人無能指名也。</span>夫惟道，善貸且成。<span class="inlinecomment">成，就也。言道善稟貸人精氣，且成就之也。</span></td></tr></tbody></table></div>上士聞道，勤而行之；中士聞道，若存若亡；下士聞道，大笑之。不笑不足以為道。故建言有之：明道若昧；進道若退；夷道若纇；上德若谷；太白若辱；廣德若不足；建德若偷；質真若渝；大方無隅；大器晚成；大音希聲；大象無形；道隱無名。夫唯道，善貸且成。<p class="ctext"></p>

<div id="comm11633"><table class="partable"><tbody><tr><th class="colhead2">《道德真經註》 <span>#42</span></th></tr><tr><td><span class="original">道生一，一生二，二生三，三生萬物。萬物負陰而抱陽，沖氣以為和。人之所惡，唯孤﹑寡﹑不穀，而王公以為稱。故物或損之而益，或益之而損。</span>萬
物萬形，其歸一也，何由致一，由於無也。由無乃一，一可謂無，已謂之一，豈得無言乎。有言有一，非二如何，有一有二，遂生乎三，從無之有，數盡乎斯，過此
以往，非道之流，故萬物之生，吾知其主，雖有萬形，沖氣一焉。百姓有心，異國殊風，而得一者，王侯主焉。以一為主，一何可舍，愈多愈遠，損則近之，損之至
盡，乃得其極。既謂之一，猶乃至三，況本不一而道可近乎，損之而益，豈虛言也。<span class="original">人之所教，我亦教之。</span>我之非強使人從之也，而用夫自然，舉其至理，順之必吉，違之必凶。故人相教，違之自取其凶也，亦如我之教人，勿違之也。<span class="original">強梁者不得其死，吾將以為教父。</span>強梁則必不得其死。人相教為強梁，則必如我之教人不當為強梁也。舉其強梁不得其死以教邪。若云順吾教之必吉也，故得其違教之徒，適可以為教父也。</td></tr></tbody></table><table class="partable"><tbody><tr><th class="colhead2">《老子河上公章句·道化》 <span>#1</span></th></tr><tr><td>道生一，<span class="inlinecomment">道使所生者一也。</span>一生二，<span class="inlinecomment">一生陰與陽也。</span>二生三，<span class="inlinecomment">陰陽生和、清、濁三氣，分為天地人也。</span>三生萬物。<span class="inlinecomment">天地人共生萬物也，天施地化，人長養之也。</span>萬物負陰而抱陽，<span class="inlinecomment">萬物無不負陰而向陽，迴心而就日。</span>沖氣以為和。<span class="inlinecomment">萬物中皆有元氣，得以和柔，若胸中有藏，骨中有髓，草木中有空虛與氣通，故得久生也。</span>人之所惡，惟孤﹑寡﹑不穀，而王公以為稱。<span class="inlinecomment">孤寡不轂者，不祥之名，而王公以為稱者，處謙卑，法空虛和柔。</span>故物或損之而益，<span class="inlinecomment">引之不得，推之必還。</span>或益之而損。<span class="inlinecomment">夫增高者志崩，貪富者致患。</span>人之所教，<span class="inlinecomment">謂眾人所教，去弱為強，去柔為剛。</span>我亦教之。<span class="inlinecomment">言我教眾人，使去強為弱，去柔為剛。</span>強梁者不得其死，<span class="inlinecomment">強粱者，謂不信玄妙，背叛道德，不從經教，尚勢任力也。</span><span class="inlinecomment">不得其死者，為天命所絕，兵刃所伐，王法所殺，不得以壽命死。</span>吾將以為教父。<span class="inlinecomment">父，使也。老子以強梁之人為教，誡之始也。</span></td></tr></tbody></table></div>道生一，一生二，二生三，三生萬物。萬物負陰而抱陽，沖氣以為和。人之所惡，唯孤、寡、不穀，而王公以為稱。故物或損之而益，或益之而損。人之所教，我亦教之。強梁者不得其死，吾將以為教父。<p class="ctext"></p>

<div id="comm11634"><table class="partable"><tbody><tr><th class="colhead2">《道德真經註》 <span>#43</span></th></tr><tr><td><span class="original">天下之至柔，馳騁天下之至堅。</span>氣無所不入，水無所不出於經。<span class="original">無有入無閒，吾是以知無為之有益。</span>虛無柔弱，無所不通，無有不可窮，至柔不可折，以此推之，故知無為之有益也。<span class="original">不言之教，無為之益，天下希及之。</span></td></tr></tbody></table><table class="partable"><tbody><tr><th class="colhead2">《老子河上公章句·徧用》 <span>#1</span></th></tr><tr><td>天下之至柔，馳騁天下之至堅。<span class="inlinecomment">至柔者，水也。至堅者，金石也。</span><span class="inlinecomment">水能貫堅入剛，無所不通。</span>無有入無間。<span class="inlinecomment">無有謂道也。</span><span class="inlinecomment">道無形質，故能出入無間，通神明濟群生也。</span>吾是以知無為之有益。<span class="inlinecomment">吾見道無為而萬物自化成，是以知無為之有益於人也。</span>不言之教，<span class="inlinecomment">法道不言，師之以身。</span>無為之益，<span class="inlinecomment">法道無為，治身則有益於精神，治國則有益於萬民，不勞煩也。</span>天下希及之。<span class="inlinecomment">天下，人主也。</span><span class="inlinecomment">希能有及道無為之治身治國也。</span></td></tr></tbody></table></div>天下之至柔，馳騁天下之至堅。無有入無間，吾是以知無為之有益。不言之教，無為之益，天下希及之。<p class="ctext"></p>

<div id="comm11635"><table class="partable"><tbody><tr><th class="colhead2">《道德真經註》 <span>#44</span></th></tr><tr><td><span class="original">名與身孰親？</span>尚名好高，其身必疏。<span class="original">身與貨孰多？</span>貪貨無厭，其身必少。<span class="original">得與亡孰病？</span>得多利而亡其身，何者為病也。<span class="original">是故甚愛必大費，多藏必厚亡，</span>甚愛不與物通，多藏不與物散，求之者多，攻之者眾，為物所病，故大費厚亡也。<span class="original">知足不辱，知止不殆，可以長久。</span></td></tr></tbody></table><table class="partable"><tbody><tr><th class="colhead2">《老子河上公章句·立戒》 <span>#1</span></th></tr><tr><td>名與身孰親。<span class="inlinecomment">名遂則身退也。</span>身與貨孰多。<span class="inlinecomment">財多則害身也。</span>得與亡孰病。<span class="inlinecomment">好得利則病於行也。</span>甚愛必大費，<span class="inlinecomment">甚愛色，費精神。甚愛財，遇禍患。</span><span class="inlinecomment">所愛者少，所亡者多，故言大費。</span>多藏必厚亡。<span class="inlinecomment">生多藏於府庫，死多藏於丘墓。</span><span class="inlinecomment">生有攻劫之憂，死有掘塚探柩之患。</span>知足不辱，<span class="inlinecomment">知足之人絕利去欲，不辱於身。</span>知止不殆，<span class="inlinecomment">知可止，則財利不累於身，聲色不亂於耳目，則身不危殆也。</span>可以長久。<span class="inlinecomment">人能知止足則福祿在己，治身者，神不勞；治國者，民不擾，故可長久。</span></td></tr></tbody></table></div>名與身孰親？身與貨孰多？得與亡孰病？是故甚愛必大費；多藏必厚亡。知足不辱，知止不殆，可以長久。<p class="ctext"></p>

<div id="comm11636"><table class="partable"><tbody><tr><th class="colhead2">《道德真經註》 <span>#45</span></th></tr><tr><td><span class="original">大成若缺，其用不弊。</span>隨物而成，不為一象，故若缺也。<span class="original">大盈若沖，其用不窮。</span>大盈沖足，隨物而與，無所愛矜，故若沖也。<span class="original">大直若屈，</span>隨物而直，直不在一，故若屈也。<span class="original">大巧若拙，</span>大巧，因自然以成器，不造為異端，故若拙也。<span class="original">大辯若訥。</span>大辯因物而言，己無所造，故若訥也。<span class="original">躁勝寒，靜勝熱。清靜為天下正。</span>躁罷然後勝寒，靜無為以勝熱，以此推之，則清靜為天下正也。靜則全物之真，躁則犯物之性，故惟清靜乃得如上諸大也。</td></tr></tbody></table><table class="partable"><tbody><tr><th class="colhead2">《老子河上公章句·洪德》 <span>#1</span></th></tr><tr><td>大成若缺，<span class="inlinecomment">謂道德大成之君也。</span><span class="inlinecomment">若缺者，滅名藏譽，如毀缺不備也。</span>其用不弊，<span class="inlinecomment">其用心如是，則無敝盡時也。</span>大盈若沖，<span class="inlinecomment">謂道德大盈滿之君也。</span><span class="inlinecomment">若沖者，貴不敢驕也，富不敢奢也。</span>其用不窮。<span class="inlinecomment">其用心如是，則無窮盡時也。</span>大直若屈，<span class="inlinecomment">大直，謂修道法度正直如一也。</span><span class="inlinecomment">若屈者，不與俗人爭，若可屈折。</span>大巧若拙，<span class="inlinecomment">大巧謂多才術也。</span><span class="inlinecomment">若拙者，亦不敢見其能。</span>大辯若訥。<span class="inlinecomment">大辯者，智無疑。若訥者，口無辟</span>躁勝寒，<span class="inlinecomment">勝，極也。春夏陽氣躁疾於上，萬物盛大，極則寒，寒則零落死亡也。言人不當剛躁也。</span>靜勝熱，<span class="inlinecomment">秋冬萬物靜於黃泉之下，極則熱，熱者生之源。</span>清靜能為天下正。<span class="inlinecomment">能清靜則為天下之長，持身正則無終已時也。</span></td></tr></tbody></table></div>大成若缺，其用不弊。大盈若沖，其用不窮。大直若屈，大巧若拙，大辯若訥。躁勝寒靜勝熱。清靜為天下正。<p class="ctext"></p>

<div id="comm11637"><table class="partable"><tbody><tr><th class="colhead2">《道德真經註》 <span>#46</span></th></tr><tr><td><span class="original">天下有道，卻走馬以糞。</span>天下有道，知足知止，無求於外，各修其內而已，故卻走馬以治田糞也。<span class="original">天下無道，戎馬生於郊。</span>貪欲無厭，不修其內，各求於外，故戎馬生於郊也。<span class="original">禍莫大於不知足；咎莫大於欲得。故知足之足，常足矣。</span></td></tr></tbody></table><table class="partable"><tbody><tr><th class="colhead2">《老子河上公章句·儉欲》 <span>#1</span></th></tr><tr><td>天下有道，<span class="inlinecomment">謂人主有道也。</span>卻走馬以糞，<span class="inlinecomment">糞者，糞田也。</span><span class="inlinecomment">兵甲不用，卻走馬治農田，治身者卻陽精以糞其身。</span>天下無道，<span class="inlinecomment">謂人主無道也。</span>戎馬生於郊。<span class="inlinecomment">戰伐不止，戎馬生於郊境之上，久不還也。</span>罪莫大於可欲。<span class="inlinecomment">好淫色也。</span>禍莫大於不知足，<span class="inlinecomment">富貴不能自禁止也。</span>咎莫大於欲得。<span class="inlinecomment">欲得人物，利且貪也。</span>故知足之足，<span class="inlinecomment">守真根也。</span>常足。<span class="inlinecomment">無欲心也。</span></td></tr></tbody></table></div>天下有道，卻走馬以糞。天下無道，戎馬生於郊。禍莫大於不知足；咎莫大於欲得。故知足之足，常足矣。<p class="ctext"></p>

<div id="comm11638"><table class="partable"><tbody><tr><th class="colhead2">《道德真經註》 <span>#47</span></th></tr><tr><td><span class="original">不出戶，知天下；不窺牖，見天道。</span>事有宗，而物有主，途雖殊而同歸也，慮雖百而其致一也。道有大常，理有大致，執古之道，可以御今，雖處於今，可以知古始，故不出戶，窺牖而可知也。<span class="original">其出彌遠，其知彌少。</span>無在於一而求之於眾也，道視之不可見，聽之不可聞，搏之不可得，如其知之，不須出戶，若其不知，出愈遠愈迷也。<span class="original">是以聖人不行而知，不見而名，</span>得物之致，故雖不行而慮可知也。識物之宗，故雖不見，而是非之理可得而名也。<span class="original">不為而成。</span>明物之性，因之而已。故雖不為而使之成矣。</td></tr></tbody></table><table class="partable"><tbody><tr><th class="colhead2">《老子河上公章句·鑒遠》 <span>#1</span></th></tr><tr><td>不出戶知天下，<span class="inlinecomment">聖人不出戶以知天下者，以己身知人身，以己家知人家，所以見天下也。</span>不窺牖見天道，<span class="inlinecomment">天道與人道同，天人相通，精氣相貫。人君清淨，天氣自正，人君多欲，天氣煩濁。吉兇利害，皆由於己。</span>其出彌遠，其知彌少。<span class="inlinecomment">謂去其家觀人家，去其身觀人身，所觀益遠，所見益少也。</span>是以聖人不行而知，<span class="inlinecomment">聖人不上天，不入淵，能知天下者，以心知之也。</span>不見而名，<span class="inlinecomment">上好道，下好德；上好武，下好力。聖人原小知大，察內知外。</span>不為而成。<span class="inlinecomment">上無所為，則下無事，家給人足，萬物自化就也。</span></td></tr></tbody></table></div>不出戶知天下；不闚牖見天道。其出彌遠，其知彌少。是以聖人不行而知，不見而名，不為而成。<p class="ctext"></p>

<div id="comm11639"><table class="partable"><tbody><tr><th class="colhead2">《道德真經註》 <span>#48</span></th></tr><tr><td><span class="original">為學日益，</span>務欲進其所能，益其所習。<span class="original">為道日損。</span>務欲反虛無也。<span class="original">損之又損，以至於無為。無為而無不為。</span>有為則有所失，故無為乃無所不為也。<span class="original">取天下常以無事，</span>動常因也。<span class="original">及其有事，</span>自己造也。<span class="original">不足以取天下。</span>失統本也。</td></tr></tbody></table><table class="partable"><tbody><tr><th class="colhead2">《老子河上公章句·忘知》 <span>#1</span></th></tr><tr><td>為學日益，<span class="inlinecomment">學謂政教禮樂之學也。</span><span class="inlinecomment">日益者，情欲文飾日以益多。</span>為道日損。<span class="inlinecomment">道謂之自然之道也。</span><span class="inlinecomment">日損者，情欲文飾日以消損。</span>損之又損，<span class="inlinecomment">損情欲也。又損之，所以漸去。</span>以至於無為，<span class="inlinecomment">當恬淡如嬰兒，無所造為也。</span>無為而無不為。<span class="inlinecomment">情欲斷絕，德於道合，則無所不施，無所不為也。</span>取天下常以無事，<span class="inlinecomment">取，治也。治天下當以無事，不當以勞煩也。</span>及其有事，不足以取天下。<span class="inlinecomment">及其好有事，則政教煩，民不安，故不足以治天下也。</span></td></tr></tbody></table></div>為學日益，為道日損。損之又損，以至於無為。無為而無不為。取天下常以無事，及其有事，不足以取天下。<p class="ctext"></p>

<div id="comm11640"><table class="partable"><tbody><tr><th class="colhead2">《道德真經註》 <span>#49</span></th></tr><tr><td><span class="original">聖人無常心，以百姓心為心。</span>動常因也。<span class="original">善者，吾善之；不善者，吾亦善之，</span>各因其用則善不失也。<span class="original">德善。</span>無棄人也。<span class="original">信者，吾信之；不信者，吾亦信之，德信。聖人在，天下歙歙，為天下渾其心，百姓皆注其耳目，</span>各用聰明。<span class="original">聖人皆孩之。</span>皆
使和而無欲，如嬰兒也。夫天地設位，聖人成能，人謀鬼謀，百姓與能者，能者與之，資者取之，能大則大，資貴則貴，物有其宗，事有其主，如此則可冕疏充目而
不懼於欺，黈纊塞耳而無戚於慢，又何為勞一身之聰明，以察百姓之情哉。夫以明察物，物亦競以其明應之，以不信察物，物亦競以其不信應之。夫天下之心，不必
同其所應，不敢異則莫肯用其情矣。甚矣，害之大也，莫大於用其明矣，夫在智則人與之訟，在力則人與之爭，智不出於人而立乎訟地，則窮矣。力不出於人而立乎
爭地，則危矣。未有能使人無用其智力乎己者也，如此則己以一敵人，而人以千萬敵己也。若乃多其法網，煩其刑罰，塞其徑路，攻其幽宅，則萬物失其自然，百姓
喪其手足，鳥亂於上，魚亂於下，是以聖人之於天下，歙歙焉，心無所主也，為天下渾心焉，意無所適莫也。無所察焉，百姓何避，無所求焉，百姓何應，無避無
應，則莫不用其情矣。人無為舍其所能而為其所不能，舍其所長而為其短，如此，則言者言其所知，行者行其所能，百姓各皆注其耳目焉，吾皆孩之而已。</td></tr></tbody></table><table class="partable"><tbody><tr><th class="colhead2">《老子河上公章句·任德》 <span>#1</span></th></tr><tr><td>聖人無常心，<span class="inlinecomment">聖人重改更，貴因循，若自無心。</span>以百姓心為心。<span class="inlinecomment">百姓心之所便，聖人因而從之。</span>善者吾善之，<span class="inlinecomment">百姓為善，聖人因而善之。</span>不善者吾亦善之，<span class="inlinecomment">百姓雖有不善者，聖人化之使善也。</span>德善。<span class="inlinecomment">百姓德化，聖人為善</span>信者吾信之，<span class="inlinecomment">百姓為信，聖人因而信之。</span>不信者吾亦信之，<span class="inlinecomment">百姓為不信，聖人化之為信者也。</span>德信。<span class="inlinecomment">百姓德化，聖人以為信。</span>聖人在天下怵怵，<span class="inlinecomment">聖人在天下怵怵常恐怖，富貴不敢驕奢。</span>為天下渾其心。<span class="inlinecomment">言聖人為天下百姓混濁其心，若愚闇不通也。</span>百姓皆注其耳目，<span class="inlinecomment">注，用也。百姓皆用其耳目為聖人視聽也。</span>聖人皆孩之。<span class="inlinecomment">聖人愛念百姓如嬰孩赤子，長養之而不責望其報。</span></td></tr></tbody></table></div>聖人無常心，以百姓心為心。善者，吾善之；不善者，吾亦善之；德善。信者，吾信之；不信者，吾亦信之；德信。聖人在天下，歙歙為天下渾其心，百姓皆注其耳目，聖人皆孩之。<p class="ctext"></p>

<div id="comm11641"><table class="partable"><tbody><tr><th class="colhead2">《道德真經註》 <span>#50</span></th></tr><tr><td><span class="original">出生入死。</span>出生地，入死地。<span class="original">生之徒，十有三；死之徒，十有三；人之生，動之死地，亦十有三。夫何故？以其生生之厚。蓋聞善攝生者，陸行不遇兕虎，入軍不被甲兵；兕無所投其角，虎無所措其爪，兵無所容其刃。夫何故？以其無死地。</span>十
有三，猶云十分有三分，取其生道，全生之極，十分有三耳。取死之道，全死之極，亦十分有三耳。而民生生之厚，更之無生之地焉，善攝生者無以生為生，故無死
地也。器之害者，莫甚乎兵戈，獸之害者，莫甚乎兕虎，而令兵戈無所容其鋒刃，虎兕無所措其爪角，斯誠不以欲累其身者也，何死地之有乎。夫蚖蟺以淵為淺，而
鑿穴其中，鷹鸇以山為卑，而增巢其上，矰繳不能及，網罟不能到，可謂處於無死地矣，然而卒以甘餌，乃入於無生之地，豈非生生之厚乎，故物茍不以求離其本，
不以欲渝其真，雖入軍而不害，陸行而不可犯也，赤子之可則而貴信矣。</td></tr></tbody></table><table class="partable"><tbody><tr><th class="colhead2">《老子河上公章句·貴生》 <span>#1</span></th></tr><tr><td>出生入死。<span class="inlinecomment">出生，謂情欲出五內，魂靜魄定，故生。</span><span class="inlinecomment">入死，謂情欲入於胸臆，精勞神惑，故死。</span>生之徒十有三，死之徒死十有三，<span class="inlinecomment">言生死之類各有十三，謂九竅四關也。</span><span class="inlinecomment">其生也目不妄視，耳不妄聽，鼻不妄嗅，口不妄言，味，手不妄持，足不妄行，精神不妄施。其死也反是也。</span>人之生，動之死地十有三。<span class="inlinecomment">人知求生，動作反之十三死也。</span>夫何故，<span class="inlinecomment">問何故動之死地也。</span>以其求生之厚。<span class="inlinecomment">所以動之死地者，以其求生活之事太厚，違道忤天，妄行失紀。</span>蓋以聞善攝生者，<span class="inlinecomment">攝，養也。</span>路行不遇兕虎，<span class="inlinecomment">自然遠離，害不干也。</span>入軍不披甲兵，<span class="inlinecomment">不好戰以殺人。</span>兕無投其角，虎無所措爪，兵無所容其刃。<span class="inlinecomment">養生之人，兕虎無由傷，兵刃無從加之也。</span>夫何故，<span class="inlinecomment">問兕虎兵甲何故不加害之。</span>以其無死地。<span class="inlinecomment">以其不犯十三之死地也。言神明營護之，此物不敢害。</span></td></tr></tbody></table></div>出生入死。生之徒，十有三；死之徒，十有三；人之生，動之死地，十有三。夫何故？以其生，生之厚。蓋聞善攝生者，陸行不遇兕虎，入軍不被甲兵；兕無所投其角，虎無所措其爪，兵無所容其刃。夫何故？以其無死地。<p class="ctext"></p>

<div id="comm11642"><table class="partable"><tbody><tr><th class="colhead2">《道德真經註》 <span>#51</span></th></tr><tr><td><span class="original">道生之，德畜之，物形之，勢成之。</span>物生而後畜，畜而後形，形而後成，何由而生？道也；何得而畜？德也；何由而形？物也；何使而成，勢也。唯因也，故能無物而不形；唯勢也，故能無物而不成。凡物之所以生，功之所以成，皆有所由，有所由焉，則莫不由乎道也。故推而極之，亦至道也。隨其所因，故各有稱焉。<span class="original">是以萬物莫不尊道而貴德。</span>道者，物之所由也。德者，物之所得也。由之乃得，故曰不得不失，尊之則害，不得不貴也。<span class="original">道之尊，德之貴，夫莫之命而常自然。</span>命並作爵。<span class="original">故道生之，德畜之。長之育之，亭之毒之，養之覆之。</span>謂成其實，各得其庇蔭，不傷其體矣。<span class="original">生而不有，為而不恃，</span>為而不有。<span class="original">長而不宰。是謂玄德。</span>有德而不知其主也，出乎幽冥，是以謂之玄德也。</td></tr></tbody></table><table class="partable"><tbody><tr><th class="colhead2">《老子河上公章句·養德》 <span>#1</span></th></tr><tr><td>道生之，<span class="inlinecomment">道生萬物。</span>德畜之，<span class="inlinecomment">德，一也。一主布氣而蓄養</span>物形之，<span class="inlinecomment">一為萬物設形像也。</span>勢成之。<span class="inlinecomment">一為萬物作寒暑之勢以成之。</span>是以萬物莫不尊道而貴德。<span class="inlinecomment">道德所為，無不盡驚動，而尊敬之。</span>道之尊，德之貴，夫莫之命而常自然。<span class="inlinecomment">道一不命召萬物，而常自然應之如影響。</span>故道生之，德畜之，長之育之，成之孰之，養之覆之。<span class="inlinecomment">道之於萬物，非但生而已，乃復長養、成孰、覆育，全其性命。</span><span class="inlinecomment">人君治國治身，亦當如是也。</span>生而不有，<span class="inlinecomment">道生萬物，不有所取以為利也。</span>為而不恃，<span class="inlinecomment">道所施為，不恃望其報也。</span>長而不宰，<span class="inlinecomment">道長養萬物，不宰割以為利也。</span>是謂玄德。<span class="inlinecomment">道之所行恩德，玄闇不可得見。</span></td></tr></tbody></table></div>道生之，德畜之，物形之，勢成之。是以萬物莫不尊道而貴德。道之尊，德之貴，夫莫之命常自然。故道生之，德畜之；長之育之；亭之毒之；養之覆之。生而不有，為而不恃，長而不宰，是謂玄德。<p class="ctext"></p>

<div id="comm11643"><table class="partable"><tbody><tr><th class="colhead2">《道德真經註》 <span>#52</span></th></tr><tr><td><span class="original">天下有始，以為天下母。</span>善始之則善養畜之矣，故天下有始則可以為天下母矣。<span class="original">既得<sup class="refindex">1</sup>其母，以<sup class="refindex">2</sup>知其子，既知其子，復守其母，沒身<sup class="refindex">3</sup>不殆。</span>母，本也，子，末也。得本以知末，不舍本以逐末也。<span class="original">塞其兌，閉其門，</span>兌，事欲之所由生；門，事欲之所由從也。<span class="original">終身不勤。</span>無事永逸，故終身不勤也。<span class="original">開其兌，濟其事，終身不救。</span>不閉其原而濟其事，故雖終身不救。<span class="original">見小曰明，守柔曰強。</span>為治之功不在大，見大不明，見小乃明。守強不強，守柔乃強也。<span class="original">用其光，</span>顯道以去民迷。<span class="original">復歸其明，</span>不明察也。<span class="original">無遺身殃，是為習常。</span>道之常也。<p class="refs">1. 得 : 原作「知」。據《古逸叢書》本、馬王堆本改。<br>2. 以 : 原作「復」。據《古逸叢書》本、馬王堆本改。<br>3. 身 : 原作「其」。據《古逸叢書》本、馬王堆本改。<br></p></td></tr></tbody></table><table class="partable"><tbody><tr><th class="colhead2">《老子河上公章句·歸元》 <span>#1</span></th></tr><tr><td>天下有始，<span class="inlinecomment">始有道也。</span>以為天下母。<span class="inlinecomment">道為天下萬物之母</span>既知其母，復知其子，<span class="inlinecomment">子，一也。既知道己，當復知一也。</span>既知其子，復守其母，<span class="inlinecomment">己知一，當復守道反無為也。</span>沒身不殆。<span class="inlinecomment">不危殆也。</span>塞其兌，<span class="inlinecomment">兌，目也。目不妄視也。</span>閉其門，<span class="inlinecomment">門，口也。使口不妄言</span>終身不勤。<span class="inlinecomment">人當塞目不妄視，閉口不妄言，則終生不勤苦。</span>開其兌，<span class="inlinecomment">開目視情欲也。</span>濟其事，<span class="inlinecomment">濟，益也。益情欲之事。</span>終身不救。<span class="inlinecomment">禍亂成也。</span>見小曰明，<span class="inlinecomment">萌芽未動，禍亂未見為小，昭然獨見為明。</span>守柔日強。<span class="inlinecomment">守柔弱，日以強大也。</span>用其光，<span class="inlinecomment">用其目光於外，視時世之利害。</span>復歸其明。<span class="inlinecomment">復當返其光明於內，無使精神泄也。</span>無遺身殃，<span class="inlinecomment">內視存神，不為漏失。</span>是謂習常。<span class="inlinecomment">人能行此，是謂修習常道。</span></td></tr></tbody></table></div>天下有始，以為天下母。既得<sup class="refindex">1</sup>其母，以<sup class="refindex">2</sup>知其子，既知其子，復守其母，沒身<sup class="refindex">3</sup>不殆。塞其兌，閉其門，終身不勤。開其兌，濟其事，終身不救。見小曰明，守柔曰強。用其光，復歸其明，無遺身殃；是為習常。<p class="refs">1. 得 : 原作「知」。據《古逸叢書》本、馬王堆本改。<br>2. 以 : 原作「復」。據《古逸叢書》本、馬王堆本改。<br>3. 身 : 原作「其」。據《古逸叢書》本、馬王堆本改。<br></p>

<div id="comm11644"><table class="partable"><tbody><tr><th class="colhead2">《道德真經註》 <span>#53</span></th></tr><tr><td><span class="original">使我介然有知，行於大道，唯施是畏。</span>言若使我可介然有知，行大道於天下，唯施為之是畏也。<span class="original">大道甚夷，而民好徑。</span>言大道蕩然正平，而民猶尚舍之而不由，好從邪徑，況復施為以塞大道之中乎。故曰，大道甚夷，而民好徑。<span class="original">朝甚除，</span>朝，宮室也。除，潔好也。<span class="original">田甚蕪，倉甚虛；</span>朝甚除，則田甚蕪，倉甚虛，設一而眾害生也。<span class="original">服文綵，帶利劍，厭飲食，財貨有餘；是為夸盜。非道也哉！</span>凡物不以其道得之則皆邪也，邪則盜也。夸而不以其道得之，竊位也，故舉非道以明非道，則皆盜夸也。</td></tr></tbody></table><table class="partable"><tbody><tr><th class="colhead2">《老子河上公章句·益證》 <span>#1</span></th></tr><tr><td>使我介然有知，行於大道。<span class="inlinecomment">介，大也。老子疾時王不行大道，故設此言。</span><span class="inlinecomment">使我介然有知於政事，我則行於大道，躬行無為之化。</span>唯施是畏。<span class="inlinecomment">唯，獨也。獨畏有所施為，恐失道意。</span><span class="inlinecomment">欲賞善，恐偽善生；欲信忠恐詐忠起。</span>大道甚夷，而民好徑。<span class="inlinecomment">夷，平易也。徑，邪、不平正也。大道甚平易，而民好從邪徑也。</span>朝甚除，<span class="inlinecomment">高台榭，宮室修。</span>田甚蕪，<span class="inlinecomment">農事廢，不耕治。</span>倉甚虛，<span class="inlinecomment">五穀傷害，國無儲也。</span>服文綵，<span class="inlinecomment">好飾偽，貴外華。</span>帶利劍，<span class="inlinecomment">尚剛強，武且奢。</span>厭飲食，財貨有餘，<span class="inlinecomment">多嗜欲，無足時。</span>是謂盜誇。<span class="inlinecomment">百姓而君有餘者，是由劫盜以為服飾，持行誇人，不知身死家破，親戚並隨也。</span>非道哉。<span class="inlinecomment">人君所行如是，此非道也。復言也哉者，痛傷之辭。</span></td></tr></tbody></table></div>使我介然有知，行於大道，唯施是畏。大道甚夷，而民好徑。朝甚除，田甚蕪，倉甚虛；服文綵，帶利劍，厭飲食，財貨有餘；是謂盜夸。非道也哉！<p class="ctext"></p>

<div id="comm11645"><table class="partable"><tbody><tr><th class="colhead2">《道德真經註》 <span>#54</span></th></tr><tr><td><span class="original">善建者不拔，</span>固其根而後營其末，故不拔也。<span class="original">善抱者不脫，</span>不貪於多，齊其所能，故不脫也。<span class="original">子孫以祭祀不輟。</span>子孫傳此道以祭祀則不輟也。<span class="original">修之於身，其德乃真；修之於家，其德乃餘；</span>以身及人也，修之身則真，修之家則有餘，修之不廢，所施轉大。<span class="original">修之於鄉，其德乃長；修之於國，其德乃豐；修之於天下，其德乃普。故以身觀身，以家觀家，以鄉觀鄉，以國觀國，</span>彼皆然也。<span class="original">以天下觀天下。</span>以天下百姓心觀天下之道也，天下之道，逆順吉凶，亦皆如人之道也。<span class="original">吾何以知天下然哉？以此。</span>此上之所云也。言吾何以得知天下乎，察己以知之，不求於外也，所謂不出戶以知天下者也。</td></tr></tbody></table><table class="partable"><tbody><tr><th class="colhead2">《老子河上公章句·修觀》 <span>#1</span></th></tr><tr><td>善建者不拔，<span class="inlinecomment">建，立也。善以道立身立國者，不可得引而拔之。</span>善抱者不脫，<span class="inlinecomment">善以道抱精神者，終不可拔引解脫。</span>子孫祭祀不輟。<span class="inlinecomment">為人子孫能修道如是，長生不死，世世以久，祭祀先祖，宗廟無絕時。</span>修之於身，其德乃真，<span class="inlinecomment">修道於身，愛氣養神，益壽延年。其德如是，乃為真人。</span>修之於家，其德乃餘，<span class="inlinecomment">修道於家，父慈子孝，兄友弟順，夫信妻貞。</span><span class="inlinecomment">其德如是，乃有餘慶及於來世子孫。</span>修之於鄉，其德乃長，<span class="inlinecomment">修道於鄉，尊敬長老，愛養幼少，教誨愚鄙。</span><span class="inlinecomment">其德如是，乃無不覆及也。</span>修之於國，其德乃豐，<span class="inlinecomment">修道於國，則君信臣忠，仁義自生，禮樂自興，政平無私。</span><span class="inlinecomment">其德如是，乃為豐厚也。</span>修之於天下，其德乃普。<span class="inlinecomment">人主修道於天下，不言而化，不教而治，下之應上，信如影響。</span><span class="inlinecomment">其德如是，乃為普博。</span>故以身觀身，<span class="inlinecomment">以修道之身，觀不修道之身，孰亡孰存也。</span>以家觀家，<span class="inlinecomment">以修道之家，觀不修道之家。</span>以鄉觀鄉，<span class="inlinecomment">以修道之鄉，觀不修道之鄉也。</span>以國觀國，<span class="inlinecomment">以修道之國，觀不修道之國也。</span>以天下觀天下。<span class="inlinecomment">以修道之主，觀不修道之主也。</span>吾何以知天下之然哉，以此。<span class="inlinecomment">老子言，吾何知天下修道者昌，背道者亡。以此五事觀而知之也。</span></td></tr></tbody></table></div>善建不拔，善抱者不脫，子孫以祭祀不輟。修之於身，其德乃真；修之於家，其德乃餘；修之於鄉，其德乃長；修之於國，其德乃豐；修之於天下，其德乃普。故以身觀身，以家觀家，以鄉觀鄉，以國觀國，以天下觀天下。吾何以知天下然哉？以此。<p class="ctext"></p>

<div id="comm11646"><table class="partable"><tbody><tr><th class="colhead2">《道德真經註》 <span>#55</span></th></tr><tr><td><span class="original">含德之厚，比於赤子。蜂蠆虺蛇不螫，猛獸不據，攫鳥不搏。</span>赤子無求無欲，不犯眾物，故毒蟲之物無犯之人也。舍德之厚者，不犯於物，故無物以損其全也。<span class="original">骨弱筋柔而握固。</span>以柔弱之故，故握能周固。<span class="original">未知牝牡之合而全作，</span>作，長也。無物以損其身，故能全長也。言含德之厚者，無物可以損其德，渝其真，柔弱不爭而不摧折者，皆若此也。<span class="original">精之至也。終日號而不嗄，</span>無爭欲之心，故終日出聲而不嗄也。<span class="original">和之至也。知和曰常，</span>物以和為常，故知和則得常也。<span class="original">知常曰明。</span>不皦不昧，不溫不涼，此常也。無形不可得而見，曰明也。<span class="original">益生曰祥。</span>生不可益，益之則夭也。<span class="original">心使氣曰強。</span>心宜無有，使氣則強。<span class="original">物壯則老，謂之不道，不道早已。</span></td></tr></tbody></table><table class="partable"><tbody><tr><th class="colhead2">《老子河上公章句·玄符》 <span>#1</span></th></tr><tr><td>含德之厚，<span class="inlinecomment">謂含懷道德之厚也。</span>比於赤子。<span class="inlinecomment">神明保佑含德之人，若父母之於赤子也。</span>毒蟲不螫，<span class="inlinecomment">蜂蠇蛇虺不螫。</span>猛獸不據，玃鳥不搏。<span class="inlinecomment">赤子不害於物，物亦不害之。故太平之世，人無貴賤，仁心，有刺之物，還返其本，有毒之蟲，不傷於人。</span>骨弱筋柔而握固。<span class="inlinecomment">赤子筋骨柔弱而持物堅固，以其意心不移也。</span>未知牝牡之合而峻作精之至也。<span class="inlinecomment">赤子未知男女會合而陰陽作怒者，由精氣多之所致也。</span>終日號而不啞，和之至也。<span class="inlinecomment">赤子從朝至暮啼號聲不變易者，和氣多之所至也。</span>知和日常，<span class="inlinecomment">人能和氣柔弱有益於人者，則為知道之常也。</span>知常日明，<span class="inlinecomment">人能知道之常行，則日以明達於玄妙也。</span>益生日祥，<span class="inlinecomment">祥，長也。言益生欲自生，日以長大。</span>心使氣日強。<span class="inlinecomment">心當專一和柔而神氣實內，故形柔。而反使妄有所為，和氣去於中，故形體日以剛強也。</span>物壯則老，<span class="inlinecomment">萬物壯極則枯老也。</span>謂之不道，<span class="inlinecomment">枯老則不得道矣。</span>不道早已。<span class="inlinecomment">不得道者早死。</span></td></tr></tbody></table></div>含德之厚，比於赤子。蜂蠆虺蛇不螫，猛獸不據，攫鳥不搏。骨弱筋柔而握固。未知牝牡之合而全作，精之至也。終日號而不嗄，和之至也。知和曰常，知常曰明，益生曰祥。心使氣曰強。物壯則老，謂之不道，不道早已。<p class="ctext"></p>

<div id="comm11647"><table class="partable"><tbody><tr><th class="colhead2">《道德真經註》 <span>#56</span></th></tr><tr><td><span class="original">知者不言，</span>因自然也。<span class="original">言者不知。</span>造事端也。<span class="original">塞其兌，閉其門，挫其銳，</span>含守質也。<span class="original">解其分，</span>除爭原也。<span class="original">和其光，</span>無所特顯則物無所偏爭也。<span class="original">同其塵，</span>無所特賤則物無所偏恥也。<span class="original">是謂玄同。故不可得而親，不可得而疏；</span>可得而親，則可得而疏也。<span class="original">不可得而利，不可得而害；</span>可得而利，則可德而害也。<span class="original">不可得而貴，不可得而賤。</span>可得而貴，則可得而賤也。<span class="original">故為天下貴。</span>無物可以加之也。</td></tr></tbody></table><table class="partable"><tbody><tr><th class="colhead2">《老子河上公章句·玄德》 <span>#1</span></th></tr><tr><td>知者不言，<span class="inlinecomment">知者貴行不貴言也。</span>言者不知。<span class="inlinecomment">駟不及舌，多言多患。</span>塞其兌，閉其門，<span class="inlinecomment">塞閉之者，欲絕其源。</span>挫其銳，<span class="inlinecomment">情欲有所銳為，當念道無為以挫止之。</span>解其紛，<span class="inlinecomment">紛，結恨不休也。當念道恬怕以解釋之。</span>和其光，<span class="inlinecomment">雖有獨見之明，當和之使闇昧，不使曜亂。</span>同其塵，<span class="inlinecomment">不當自別殊也。</span>是謂玄同。<span class="inlinecomment">玄，天也。人能行此上事，是謂與天同道也。</span>故不可得而親，<span class="inlinecomment">不以榮譽為樂，獨立為哀。</span>亦不可得而踈；<span class="inlinecomment">志靜無欲，故與人無怨。</span>不可得而利，<span class="inlinecomment">身不欲富貴，口不欲五味。</span>亦不可得而害，<span class="inlinecomment">不與貪爭利，不與勇爭氣。</span>不可得而貴，<span class="inlinecomment">不為亂世主，不處暗君位。</span>亦不可得而賤，<span class="inlinecomment">不以乘權故驕，不以失志故屈。</span>故為天下貴。<span class="inlinecomment">其德如此，天子不得臣，諸侯不得屈，與世沉浮容身避害，故天下貴也。</span></td></tr></tbody></table></div>知者不言，言者不知。塞其兑，閉其門，挫其銳，解其分，和其光，同其塵，是謂玄同。故不可得而親，不可得而踈；不可得而利，不可得而害；不可得而貴，不可得而賤。故為天下貴。<p class="ctext"></p>

<div id="comm11648"><table class="partable"><tbody><tr><th class="colhead2">《道德真經註》 <span>#57</span></th></tr><tr><td><span class="original">以正治國，以奇用兵，以無事取天下。</span>以道治國則國平，以正治國則奇正起也，以無事則能取天下也。上章云，其取天下者，常以無事，及其有事，又不足以取天下也。故以正治國則不足以取天下，而以奇用兵也夫。以道治國，崇本以息末，以正治國，立辟以攻末，本不立而末淺，民無所及，故必至於奇用兵也。<span class="original">吾何以知其然哉？以此。天下多忌諱，而民彌貧；民多利器，國家滋昏；</span>利器，凡所以利己之器也。民強則國家弱。<span class="original">人多伎巧，奇物滋起；</span>民多智慧則巧偽生，巧偽生則邪事起。<span class="original">法令滋彰，盜賊多有。</span>立正欲以息邪，而奇兵用多；忌諱欲以恥貧，而民彌貧；利器欲以強國者也，而國愈昏多。皆舍本以治末，故以致此也。<span class="original">故聖人云：「我無為而民自化，我好靜而民自正，我無事而民自富，我無欲而民自樸。」</span>上之所欲，民從之速也。我之所欲，唯無欲而民亦無欲自樸也。此四者，崇本以息末也。</td></tr></tbody></table><table class="partable"><tbody><tr><th class="colhead2">《老子河上公章句·淳風》 <span>#1</span></th></tr><tr><td>以正治國，<span class="inlinecomment">以，至也。天使正身之人，使有國也。</span>以奇用兵，<span class="inlinecomment">奇，詐也。天使詐偽之人，使用兵也。</span>以無事取天下。<span class="inlinecomment">以無事無為之人，使取天下為之主。</span>吾何以知其然哉，以此。<span class="inlinecomment">此，今也。老子言，我何以知天意然哉，以今日所見知。</span>天下多忌諱而民彌貧。<span class="inlinecomment">天下謂人主也。忌諱者防禁也。今煩則姦生，禁多則下詐，相殆故貧。</span>民多利器，國家滋昏。<span class="inlinecomment">利器者，權也。</span><span class="inlinecomment">民多權則視者眩於目，聽者惑於耳，上下不親，故國家昏亂。</span>人多伎巧，奇物滋起。<span class="inlinecomment">人謂人君、百里諸侯也。多技巧，謂刻畫宮觀，雕琢章服，奇物滋起，下則化上，飾金鏤玉，文繡彩色日以滋甚。</span>法物滋彰，盜賊多有。<span class="inlinecomment">法物，好物也。珍好之物滋生彰著，則農事廢，</span><span class="inlinecomment">飢寒並至，而盜賊多有也。</span>故聖人云：<span class="inlinecomment">謂下事也。</span>我無為而民自化，<span class="inlinecomment">聖人言：我修道承天，無所改作，而民自化成也。</span>我好靜而民自正，<span class="inlinecomment">聖人言：我好靜，不言不教，而民自忠正也。</span>我無事而民自富，<span class="inlinecomment">我無徭役徵召之事，民安其業故皆自富也。</span>我無欲而民自朴。<span class="inlinecomment">我常無欲，去華文，微服飾，民則隨我為質樸也。</span><span class="inlinecomment">聖人言：我修道守真，絕去六情，民自隨我而清也。</span></td></tr></tbody></table></div>以正治國，以奇用兵，以無事取天下。吾何以知其然哉？以此：天下多忌諱，而民彌貧；民多利器，國家滋昏；人多伎巧，奇物滋起；法令滋彰，盜賊多有。故聖人云：我無為，而民自化；我好靜，而民自正；我無事，而民自富；我無欲，而民自樸。<p class="ctext"></p>

<div id="comm11649"><table class="partable"><tbody><tr><th class="colhead2">《道德真經註》 <span>#58</span></th></tr><tr><td><span class="original">其政悶悶，其民淳淳；</span>言善治政者，無形無名，無事無政可舉，悶悶然，卒至於大治，故曰，其政悶悶也。其民無所爭競，寬大淳淳，故曰，其民淳淳也。<span class="original">其政察察，其民缺缺。</span>立刑名，明賞罰，以檢姦偽，故曰察察也。殊類分析，民懷爭競，故曰，其民缺缺也。<span class="original">禍兮福之所倚，福兮禍之所伏。孰知其極？其無正。</span>言誰知善治之極乎！唯無可正舉，無可形名，悶悶然而天下大化，是其極也。<span class="original">正復為奇，</span>以正治國，則便復以奇用兵矣。故曰，正復為奇。<span class="original">善復為妖。</span>立善以和萬物，則便復有妖之患也。<span class="original">人之迷，其日固久。</span>言人之迷惑失道，固久矣。不可便正善治以責。<span class="original">是以聖人方而不割，</span>以方導物，舍去其邪，不以方割物，所謂大方無隅。<span class="original">廉而不劌，</span>廉，清廉也；劌，傷也。以清廉清民，令去其邪，令去其汙，不以清廉劌傷於物也。<span class="original">直而不肆，</span>以直導物，令去其僻，而不以直激沸於物也。所謂大直若屈也。<span class="original">光而不燿。</span>以光鑑其所以迷，不以光照求其隱慝也，所謂明道若昧也，此皆崇本以息末，不攻而使復之也。</td></tr></tbody></table><table class="partable"><tbody><tr><th class="colhead2">《老子河上公章句·順化》 <span>#1</span></th></tr><tr><td>其政悶悶，<span class="inlinecomment">其政教寬大，悶悶昧昧，似若不明也。</span>其民醇醇，<span class="inlinecomment">政教寬大，故民醇醇富厚，相親睦也。</span>其政察察，<span class="inlinecomment">其政教急疾，言決於口，聽決於耳也。</span>其民缺缺。<span class="inlinecomment">政教急疾。民不聊生。故缺缺日以踈薄。</span>禍兮福所倚，<span class="inlinecomment">倚，因也。夫福因禍而生，人遭禍而能悔過責己，</span><span class="inlinecomment">修道行善，則禍去福來。</span>福兮禍所伏。<span class="inlinecomment">禍伏匿於福中，人得福而為驕恣，則福去禍來。</span>孰知其極，<span class="inlinecomment">禍福更相生，誰能知其窮極時。</span>其無正，<span class="inlinecomment">無，不也。謂人君不正其身，其無國也。</span>正復為奇，<span class="inlinecomment">奇，詐也。人君不正，下雖正，復化上為詐也。</span>善復為訞。<span class="inlinecomment">善人皆復化上為訞祥也。</span>人之迷，其日固久。<span class="inlinecomment">言人君迷惑失正以來，其日已固久。</span>是以聖人方而不割，<span class="inlinecomment">聖人行方正者，欲以率下，不以割截人也。</span>廉而不害，<span class="inlinecomment">聖人廉清，欲以化民，不以傷害人也。</span><span class="inlinecomment">今則不然，正己以害人也。</span>直而不肆，<span class="inlinecomment">肆，申也。聖人雖直，曲己從人，不自申也。</span>光而不曜。<span class="inlinecomment">聖人雖有獨見之明，當如闇昧，不以曜亂人也。</span></td></tr></tbody></table></div>其政悶悶，其民淳淳；其政察察，其民缺缺。禍兮福之所倚，福兮禍之所伏。孰知其極？其無正。正復為奇，善復為妖。人之迷，其日固久。是以聖人方而不割，廉而不劌，直而不肆，光而不燿。<p class="ctext"></p>

<div id="comm11650"><table class="partable"><tbody><tr><th class="colhead2">《道德真經註》 <span>#59</span></th></tr><tr><td><span class="original">治人事天，莫若嗇。</span>莫若，猶莫過也。嗇，農夫，農人之治田務，去其殊類，歸於齊一也。全其自然，不急其荒病，除其所以荒病，上承天命，下綏百姓，莫過於此。<span class="original">夫唯嗇，是謂早服；</span>早服，常也。<span class="original">早服謂之重積德；</span>唯重積德不欲銳速，然後乃能使早服其常，故曰早服謂之重積德者也。<span class="original">重積德則無不克，無不克則莫知其極；</span>道無窮也。<span class="original">莫知其極，可以有國；</span>以有窮而莅國，非能有國也。<span class="original">有國之母，可以長久；</span>國之所以安謂之母，重積德是唯圖其根，然後營末，乃得其終也。<span class="original">是謂深根固柢，長生久視之道。</span></td></tr></tbody></table><table class="partable"><tbody><tr><th class="colhead2">《老子河上公章句·守道》 <span>#1</span></th></tr><tr><td>治人，<span class="inlinecomment">謂人君治理人民。</span>事天，<span class="inlinecomment">事，用也。當用天道，順四時。</span>莫若嗇。<span class="inlinecomment">嗇，愛惜也。</span><span class="inlinecomment">治國者當愛民財，不為奢泰。</span><span class="inlinecomment">治身者當愛精氣，不為放逸。</span>夫為嗇，是謂早服。<span class="inlinecomment">早，先也。服，得也。</span><span class="inlinecomment">夫獨愛民財，愛精氣，則能先得天道也。</span>早服謂之重積德。<span class="inlinecomment">先得天道，是謂重積得於己也。</span>重積德則無不剋，<span class="inlinecomment">剋，勝也。重積德於己，則無不勝。</span>無不剋則莫知其極，<span class="inlinecomment">無不剋勝，則莫知有知己德之窮極也。</span>莫知其極可以有國。<span class="inlinecomment">莫知己德者有極，則可以有社稷，為民致福。</span>有國之母，可以長久。<span class="inlinecomment">國身同也。母，道也。</span><span class="inlinecomment">人能保身中之道，使精氣不勞，五神不苦，則可以長久。</span>是謂深根固蒂，<span class="inlinecomment">人能以氣為根，以精為蒂，如樹根不深則拔，蒂不堅則落。</span><span class="inlinecomment">言當深藏其氣，固守其精，使無漏泄。</span>長生久視之道。<span class="inlinecomment">深根固蒂者，乃長生久視之道。</span></td></tr></tbody></table></div>治人事天莫若嗇。夫唯嗇，是謂早服；早服謂之重積德；重積德則無不克；無不克則莫知其極；莫知其極，可以有國；有國之母，可以長久；是謂深根固柢，長生久視之道。<p class="ctext"></p>

<div id="comm11651"><table class="partable"><tbody><tr><th class="colhead2">《道德真經註》 <span>#60</span></th></tr><tr><td><span class="original">治大國，若烹小鮮。</span>不擾也，躁則多害，靜則全真，故其國彌大，而其主彌靜，然後乃能廣得眾心矣。<span class="original">以道莅天下，其鬼不神；</span>治大國則若烹小鮮，以道蒞天下則其鬼不神也。<span class="original">非其鬼不神，其神不傷人；</span>神不害自然也，物守自然則神無所加，神無所加則不知神之為神也。<span class="original">非其神不傷人，聖人亦不傷人。</span>道洽則神不傷人，神不傷人則不知神之為神。道洽則聖人亦不傷人，聖人不傷人則不知聖人之為聖也。猶云，不知神之為神，亦不知聖之為聖也。夫恃威網以使物者，治之衰也。使不知神聖之為神聖，道之極也。<span class="original">夫兩不相傷，故德交歸焉。</span>神不傷人，聖人亦不傷人，聖人不傷人，神亦不傷人。故曰，兩不相傷也。神聖合道，交歸之也。</td></tr></tbody></table><table class="partable"><tbody><tr><th class="colhead2">《老子河上公章句·居位》 <span>#1</span></th></tr><tr><td>治大國者若烹小鮮。<span class="inlinecomment">鮮，魚。</span><span class="inlinecomment">烹小魚不去腸、不去鱗、不敢撓，恐其糜也。</span><span class="inlinecomment">治國煩則下亂，治身煩則精散。</span>以道蒞天下，其鬼不神。<span class="inlinecomment">以道德居位治天下，則鬼不敢以其精神犯人也。</span>非其鬼不神，其神不傷人。<span class="inlinecomment">其鬼非無精神也，非不入正，不能傷自然之人。</span>非其神不傷人，聖人亦不傷。<span class="inlinecomment">非鬼神不能傷害人。以聖人在位不傷害人，故鬼不敢干之也。</span>夫兩不相傷，<span class="inlinecomment">鬼與聖人俱兩不相傷也。</span>故德交歸焉。<span class="inlinecomment">夫兩不相傷，則人得治於陽，鬼神得治於陰，人得保全其性命，鬼得保其精神，故德交歸焉。</span></td></tr></tbody></table></div>治大國若烹小鮮。以道蒞天下，其鬼不神；非其鬼不神，其神不傷人；非其神不傷人，聖人亦不傷人。夫兩不相傷，故德交歸焉。<p class="ctext"></p>

<div id="comm11652"><table class="partable"><tbody><tr><th class="colhead2">《道德真經註》 <span>#61</span></th></tr><tr><td><span class="original">大國者下流，</span>江海居大而處下，則百川流之，大國居大而處下，則天下流之，故曰，大國下流也。<span class="original">天下之交。</span>天下所歸會也。<span class="original">天下之牝，</span>靜而不求，物自歸之也。<span class="original">牝常以靜勝牡，以靜為下。</span>以其靜故能為下也，牝，雌也。雄躁動貪欲，雌常以靜，故能勝雄也。以其靜復能為下，故物歸之也。<span class="original">故大國以下小國，</span>大國以下，猶云以大國下小國。<span class="original">則取小國；</span>小國則附之。<span class="original">小國以下大國，則取大國。</span>大國納之也。<span class="original">故或下以取，或下而取。</span>言唯修卑下，然後乃各得其所。<span class="original">大國不過欲兼畜人，小國不過欲入事人。夫兩者各得其所欲，大者宜為下。</span>小國修下自全而已，不能令天下歸之，大國修下則天下歸之。故曰，各得其所欲，則大者宜為下也。</td></tr></tbody></table><table class="partable"><tbody><tr><th class="colhead2">《老子河上公章句·謙德》 <span>#1</span></th></tr><tr><td>大國者下流，<span class="inlinecomment">治大國，當如居下流，不逆細微。</span>天下之交，<span class="inlinecomment">大國，天下士民之所交會。</span>天下之牝。<span class="inlinecomment">牝者，陰類也。柔謙和而不昌也。</span>牝常以靜勝牡，<span class="inlinecomment">女所以能屈男，陰勝陽，以，安靜不先求之也。</span>以靜為下。<span class="inlinecomment">陰道以安靜為謙下。</span>故大國以下小國，則取小國，<span class="inlinecomment">能謙下之，則常有之。</span>小國以下大國，則取大國。<span class="inlinecomment">此言國無大小，能持謙畜人，則無過失也。</span>故或下以取，或下而取。<span class="inlinecomment">下者謂大國以下小國，小國以下大國，更以義相取。</span>大國不過欲兼畜人，<span class="inlinecomment">大國不失下，則兼併小國而牧畜之。</span>小國不過欲入事人。<span class="inlinecomment">使為臣僕。</span>夫兩者各得其所欲，大者宜為下。<span class="inlinecomment">大國小國各欲得其所，大國又宜為謙下</span></td></tr></tbody></table></div>大國者下流，天下之交，天下之牝。牝常以靜勝牡，以靜為下。故大國以下小國，則取小國；小國以下大國，則取大國。故或下以取，或下而取。大國不過欲兼畜人，小國不過欲入事人。夫兩者各得其所欲，大者宜為下。<p class="ctext"></p>

<div id="comm11653"><table class="partable"><tbody><tr><th class="colhead2">《道德真經註》 <span>#62</span></th></tr><tr><td><span class="original">道者萬物之奧。</span>奧，猶曖也。可得庇蔭之辭。<span class="original">善人之寶，</span>寶以為用也。<span class="original">不善人之所保。</span>保以全也。<span class="original">美言可以市，尊行可以加人。</span>言道無所不先，物無有貴於此也。雖有珍寶璧馬，無以匹之，美言之則可以奪眾貨之賈，故曰，美言可以市也，尊行之則千里之外應之，故曰，可以加於人也。<span class="original">人之不善，何棄之有？</span>不善當保道以免放。<span class="original">故立天子，置三公，</span>言以尊行道也。<span class="original">雖有拱璧以先駟馬，不如坐進此道。</span>此道，上之所云也。言，故立天子，置三公，尊其位，重其人，所以為道也。物無有貴於此者，故雖有拱抱寶璧以先，駟馬而進之，不如坐而進此道也。<span class="original">古之所以貴此道者何？不曰：以求得，有罪以免耶？故為天下貴。</span>以求則得求，以免則得免，無所而不施，故為天下貴也。</td></tr></tbody></table><table class="partable"><tbody><tr><th class="colhead2">《老子河上公章句·為道》 <span>#1</span></th></tr><tr><td>道者萬物之奧，<span class="inlinecomment">奧，藏也。道為萬物之藏，無所不容也。</span>善人之寶，<span class="inlinecomment">善人以道為身寶，不敢違也。</span>不善人之所保。<span class="inlinecomment">道者，不善人之保倚也。遭患逢急，猶知自悔卑下。</span>美言可以市，<span class="inlinecomment">美言者獨可於市耳。</span><span class="inlinecomment">夫市交易而退，不相宜善言美語，求者欲疾得，賣者欲疾售也。</span>尊行可以加入。<span class="inlinecomment">加，別也。人有尊貴之行，可以別異於凡人，未足以尊道。</span>人之不善，何棄之有。<span class="inlinecomment">人雖不善，當以道化之。蓋三皇之前，無有棄民，德化淳也。</span>故立天子，置三公，<span class="inlinecomment">欲使教化不善之人。</span>雖有拱璧以先駟馬，不如坐進此道。<span class="inlinecomment">雖有美璧先駟馬而至，故不如坐進此道。</span>古之所以貴此道者，何不日以求得？<span class="inlinecomment">古之所以貴此道者，不日日遠行求索，近得之於身。</span>有罪以免耶，<span class="inlinecomment">有罪謂遭亂世，闇君妄行形誅，修道則可以解死，免於眾也。</span>故為天下貴。<span class="inlinecomment">道德洞遠，無不覆濟，全身治國，恬然無為，故可為天下貴也。</span></td></tr></tbody></table></div>道者萬物之奧。善人之寶，不善人之所保。美言可以市，尊行可以加人。人之不善，何棄之有？故立天子，置三公，雖有拱璧以先駟馬，不如坐進此道。古之所以貴此道者何？不曰：以求得，有罪以免耶？故為天下貴。<p class="ctext"></p>

<div id="comm11654"><table class="partable"><tbody><tr><th class="colhead2">《道德真經註》 <span>#63</span></th></tr><tr><td><span class="original">為無為，事無事，味無味。</span>以無為為居，以不言為教，以恬淡為味，治之極也。<span class="original">大小多少，報怨以德。</span>小怨則不足以報，大怨則天下之所欲誅，順天下之所同者，德也。<span class="original">圖難於其易，為大於其細；天下難事必作於易，天下大事必作於細。是以聖人終不為大，故能成其大。夫輕諾必寡信，多易必多難。是以聖人猶難之，</span>以聖人之才猶尚難於細易，況非聖人之才而欲忽於此乎，故曰，猶難之也。<span class="original">故終無難矣。</span></td></tr></tbody></table><table class="partable"><tbody><tr><th class="colhead2">《老子河上公章句·恩始》 <span>#1</span></th></tr><tr><td>為無為，<span class="inlinecomment">因成循故，無所造作。</span>事無事，<span class="inlinecomment">預有備，除煩省事也。</span>味無味。<span class="inlinecomment">深思遠慮，味道意也。</span>大小多少，<span class="inlinecomment">陳其戒令也。欲大反小，欲多反少，自然之道也。</span>報怨以德。<span class="inlinecomment">脩道行善，絕禍於未生也。</span>圖難於其易，<span class="inlinecomment">欲圖難事，當於易時，未及成也。</span>為大於其細。<span class="inlinecomment">欲為大事，必作於小，禍亂從小來也。</span>天下難事必作於易，天下大事必作於細。<span class="inlinecomment">從易生難，從細生著。</span>是以聖人終不為大，故能成其大。<span class="inlinecomment">處謙虛，天下共歸之也。</span>夫輕諾必寡信，<span class="inlinecomment">不重言也。</span>多易必多難。<span class="inlinecomment">不慎患也。</span>是以聖人猶難之，<span class="inlinecomment">聖人動作舉事，猶進退，重難之，欲塞其源也。</span>故終無難矣。<span class="inlinecomment">聖人終生無患難之事，猶避害深也</span></td></tr></tbody></table></div>為無為，事無事，味無味。大小多少，報怨以德。圖難於其易，為大於其細；天下難事，必作於易，天下大事，必作於細。是以聖人終不為大，故能成其大。夫輕諾必寡信，多易必多難。是以聖人猶難之，故終無難矣。<p class="ctext"></p>

<div id="comm11655"><table class="partable"><tbody><tr><th class="colhead2">《道德真經註》 <span>#64</span></th></tr><tr><td><span class="original">其安易持，其未兆易謀。</span>以其安不忘危，持之不忘亡，謀之無功之勢，故曰易也。<span class="original">其脆易泮，其微易散。</span>雖失無入有，以其微脆之故，未足以興大功，故易也。此四者，皆說慎終也，不可以無之，故而不持，不可以微之，故而弗散也，無而弗持，則生有焉，微而不散，則生大焉，故慮終之患，如始之禍，則無敗事。<span class="original">為之於未有，</span>謂其安未兆也。<span class="original">治之於未亂。</span>謂微脆也。<span class="original">合抱之木，生於毫末；九層之臺，起於累土；千里之行，始於足下。為者敗之，執者失之。</span>當以慎終除微，慎微除亂，而以施為治之形名，執之反生事原，巧辟滋作，故敗失也。<span class="original">是以聖人無為故無敗，無執故無失。民之從事，常於幾成而敗之。</span>不慎終也。<span class="original">慎終如始，則無敗事。是以聖人欲不欲，不貴難得之貨；</span>好欲雖微，爭尚為之，興難得之貨雖細，貪盜為之起也。<span class="original">學不學，復眾人之所過。</span>不學而能者，自然也。喻於學者，過也。故學不學，以復眾人之過。<span class="original">以輔萬物之自然，而不敢為。</span></td></tr></tbody></table><table class="partable"><tbody><tr><th class="colhead2">《老子河上公章句·守微》 <span>#1</span></th></tr><tr><td>其安易持，<span class="inlinecomment">治身治國安靜者，易守持也。</span>其未兆易謀，<span class="inlinecomment">情欲禍患未有形兆時，易謀止也。</span>其脆易破，<span class="inlinecomment">禍亂未動於朝，情欲未見於色，如脆弱易破除。</span>其微易散。<span class="inlinecomment">其未彰著，微小易散去也。</span>為之於未有，<span class="inlinecomment">欲有所為，當於未有萌芽之時塞其端也。</span>治之於未亂。<span class="inlinecomment">治身治國於未亂之時，當豫閉其門也。</span>合抱之木生於毫末；<span class="inlinecomment">從小成大。</span>九層之臺起於累土；<span class="inlinecomment">從卑立高。</span>千里之行始於足下。<span class="inlinecomment">從近至遠。</span>為者敗之，<span class="inlinecomment">有為於事，廢於自然；有為於義，廢於仁；有為於色，廢於精神也。</span>執者失之。<span class="inlinecomment">執利遇患，執道全身，堅持不得，推讓反還。</span>是以聖人無為故無敗，<span class="inlinecomment">聖人不為華文，不為色利，不為殘賊，故無敗壞。</span>無執故無失。<span class="inlinecomment">聖人有德以教愚，有財以與貧，無所執藏，故無所失於人也。</span>民之從事，常於幾成而敗之。<span class="inlinecomment">從，為也。</span><span class="inlinecomment">民之為事，常於功德幾成，而貪位好名，奢泰盈滿而自敗之也。</span>慎終如始，則無敗事。<span class="inlinecomment">終當如始，不當懈怠。</span>是以聖人欲不欲，<span class="inlinecomment">聖人欲人所不欲。人欲彰顯，聖人欲伏光；人欲文飾，聖人欲質朴；人欲色，聖人欲於德。</span>不貴難得之貨；<span class="inlinecomment">聖人不眩為服，不賤石而貴玉。</span>學不學，<span class="inlinecomment">聖人學人所不能學。人學智詐，聖人學自然；人學治世，聖人學治身；守道真也。</span>復眾人之所過；<span class="inlinecomment">眾人學問反，過本為末，過實為華。復之者，使反本也。</span>以輔萬物之自然。<span class="inlinecomment">教人反本實者，欲以輔助萬物自然之性也。</span>而不敢為。<span class="inlinecomment">聖人動作因循，不敢有所造為，恐遠本也。</span></td></tr></tbody></table></div>其
安易持，其未兆易謀。其脆易泮，其微易散。為之於未有，治之於未亂。合抱之木，生於毫末；九層之臺，起於累土；千里之行，始於足下。為者敗之，執者失之。
是以聖人無為故無敗；無執故無失。民之從事，常於幾成而敗之。慎終如始，則無敗事，是以聖人欲不欲，不貴難得之貨；學不學，復衆人之所過，以輔萬物之自
然，而不敢為。<p class="ctext"></p>

<div id="comm11656"><table class="partable"><tbody><tr><th class="colhead2">《道德真經註》 <span>#65</span></th></tr><tr><td><span class="original">古之善為道者，非以明民，將以愚之。</span>明，謂多見巧詐，蔽其樸也。愚謂無知守真，順自然也。<span class="original">民之難治，以其智多。</span>多智巧詐，故難治也。<span class="original">故以智治國，國之賊；</span>智，猶治也，以智而治國，所以謂之賊者，故謂之智也。民之難治，以其多智也，當務塞兌閉門，令無知無欲，而以智術動民。邪心既動，復以巧術防民之偽，民知其術，防隨而避之，思惟密巧，奸偽益滋，故曰，以智治國，國之賊也。<span class="original">不以智治國，國之福。知此兩者亦稽式。常知稽式，是謂玄德。玄德深矣，遠矣，</span>稽，同也。古今之所同則而不可費，能知稽式，是謂玄德，玄德深矣，遠矣。<span class="original">與物反矣，</span>反其真也。<span class="original">然後乃至大順。</span></td></tr></tbody></table><table class="partable"><tbody><tr><th class="colhead2">《老子河上公章句·淳德》 <span>#1</span></th></tr><tr><td>古之善為道者，非以明民，將以愚之。<span class="inlinecomment">說古之善以道治身及治國者，不以道教民明智巧詐也，將以道德教民，使質朴不詐偽。</span>民之難治，以其智多。<span class="inlinecomment">民之所以難治者，以其智多而為巧偽。</span>故以智治國，國之賊；<span class="inlinecomment">使智慧之人治國之政事，必遠道德，妄作威福，為國之賊也。</span>不以智治國，國之福。<span class="inlinecomment">不使智慧之人治國之政事，則民守正直，不為邪飾，上下相親，君臣同力，故為國之福也。</span>知此兩者亦稽式。<span class="inlinecomment">兩者謂智與不智也。常能智者為賊，不智者為福，是治身治國之法式也。</span>常知稽式，是謂玄德。<span class="inlinecomment">玄，天也。能知治身及治國之法式，是謂與天同德也。</span>玄德深矣，遠矣，<span class="inlinecomment">玄德之人深不可測，遠不可及也。</span>與物反矣！<span class="inlinecomment">玄德之人與萬物反異，萬物欲益己，玄德施與人也。</span>然後乃至於大順。<span class="inlinecomment">玄德與萬物反異，故能至大順。順天理也。</span></td></tr></tbody></table></div>古之善為道者，非以明民，將以愚之。民之難治，以其智多。故以智治國，國之賊；不以智治國，國之福。知此兩者亦𥡴式。常知𥡴式，是謂玄德。玄德深矣，遠矣，與物反矣，然後乃至大順。<p class="ctext"></p>

<div id="comm11657"><table class="partable"><tbody><tr><th class="colhead2">《道德真經註》 <span>#66</span></th></tr><tr><td><span class="original">江海所以能為百谷王者，以其善下之，故能為百谷王。是以欲上民，必以言下之。欲先民，必以身後之。是以聖人處上而民不重，處前而民不害。是以天下樂推而不厭，以其不爭，故天下莫能與之爭。</span></td></tr></tbody></table><table class="partable"><tbody><tr><th class="colhead2">《老子河上公章句·後己》 <span>#1</span></th></tr><tr><td>江海所以能為百谷王者，以其善下之，故能為百谷王。<span class="inlinecomment">江海以卑，故眾流歸之，若民歸就王。以卑下，故能為百谷王也。</span>是以欲上民，<span class="inlinecomment">欲在民之上也。</span>必以言下之；<span class="inlinecomment">法江海處謙虛。</span>欲先民，<span class="inlinecomment">欲在民之前也。</span>必以身後之。<span class="inlinecomment">先人而後己也。</span>是以聖人處上而民不重，<span class="inlinecomment">聖人在民上為主，不以尊貴虐下，故民戴而不為重。</span>處前而民不害。<span class="inlinecomment">聖人在民前，不以光明蔽後，民親之若父母，無有欲害之心也。</span>是以天下樂推而不厭。<span class="inlinecomment">聖人恩深愛厚，視民如赤子，故天下樂推進以為主，無有厭也。</span>以其不爭，<span class="inlinecomment">天下無厭聖人時，是由聖人不與人爭先後也。</span>故天下莫能與之爭。<span class="inlinecomment">言人皆有為，無有與吾爭無為。</span></td></tr></tbody></table></div>江海所以能為百谷王者，以其善下之，故能為百谷王。是以聖人欲上民，必以言下之；欲先民，必以身後之。是以聖人處上而民不重，處前而民不害。是以天下樂推而不厭。以其不爭，故天下莫能與之爭。<p class="ctext"></p>

<div id="comm11658"><table class="partable"><tbody><tr><th class="colhead2">《道德真經註》 <span>#67</span></th></tr><tr><td><span class="original">天下皆謂我道大，似不肖。夫唯大，故似不肖。若肖，久矣其細也夫！</span>久矣其細，猶曰其細久矣。肖則失其所以為大矣，故曰，若肖久矣，其細也夫。<span class="original">我有三寶，持而保之。一曰慈，二曰儉，三曰不敢為天下先。慈故能勇；</span>夫慈，以陳則勝，以守則固，故能勇也。<span class="original">儉故能廣；</span>節儉愛費，天下不匱，故能廣也。<span class="original">不敢為天下先，故能成器長。</span>唯後外其身，為物所歸，然後乃能立，成器為天下利，為物之長也。<span class="original">今舍慈且勇，</span>且，猶取也。<span class="original">舍儉且廣，舍後且先，死矣！夫慈以戰則勝，</span>相慜而不避於難，故勝也。<span class="original">以守則固。天將救之，以慈衛之。</span></td></tr></tbody></table><table class="partable"><tbody><tr><th class="colhead2">《老子河上公章句·三寶》 <span>#1</span></th></tr><tr><td>天下皆謂我道大，似不肖。<span class="inlinecomment">老子言：天下謂我德大，我則佯愚似不肖。</span>夫唯大，故似不肖，<span class="inlinecomment">唯獨名德大者為身害，故佯愚似若不肖。無所分別，無所割截，不賤人而自責。</span>若肖久矣。<span class="inlinecomment">肖，善也。謂辨惠也。若大辨惠之人，身高自貴行察察之政所從來久矣。</span>其細也夫。<span class="inlinecomment">言辨惠者唯如小人，非長者。</span>我有三寶，持而保之。<span class="inlinecomment">老子言：我有三寶，抱持而保倚。</span>一曰慈，<span class="inlinecomment">愛百姓若赤子。</span>二曰儉，<span class="inlinecomment">賦歛若取之於己也。</span>三曰不敢為天下先。<span class="inlinecomment">執謙退，不為倡始也。</span>慈故能勇，<span class="inlinecomment">以慈仁，故能勇於忠孝也。</span>儉故能廣，<span class="inlinecomment">天子身能節儉，故民日用廣矣。</span>不敢為天下先，<span class="inlinecomment">不為天下首先。</span>故能成器長。<span class="inlinecomment">成器長，謂得道人也。我能為得道人之長也。</span>今舍慈且勇，<span class="inlinecomment">今世人舍慈仁，但為勇武。</span>舍儉且廣，<span class="inlinecomment">舍其儉約，但為奢泰。</span>舍後且先，<span class="inlinecomment">舍其後己，但為人先。</span>死矣！<span class="inlinecomment">所行如此，動入死地。</span>夫慈以戰則勝，以守則固。<span class="inlinecomment">夫慈仁者，百姓親附，并心一意，故以戰則勝敵，以守衛則堅固。</span>天將救之，以慈衛之。<span class="inlinecomment">天將救助善人，必與慈仁之性，使能自營助也。</span></td></tr></tbody></table></div>天下皆謂我道大，似不肖。夫唯大，故似不肖。若肖久矣。其細也夫！我有三寶，持而保之。一曰慈，二曰儉，三曰不敢為天下先。慈故能勇；儉故能廣；不敢為天下先，故能成器長。今舍慈且勇；舍儉且廣；舍後且先；死矣！夫慈以戰則勝，以守則固。天將救之，以慈衛之。<p class="ctext"></p>

<div id="comm11659"><table class="partable"><tbody><tr><th class="colhead2">《道德真經註》 <span>#68</span></th></tr><tr><td><span class="original">善為士者不武，</span>士，卒之帥也。武，尚先陵人也。<span class="original">善戰者不怒，</span>後而不先，應而不唱，故不在怒。<span class="original">善勝敵者不與，</span>不與爭也。<span class="original">善用人者為之下，是謂不爭之德，是謂用人之力，</span>用人而不為之，下則力不為用也。<span class="original">是謂配天古之極。</span></td></tr></tbody></table><table class="partable"><tbody><tr><th class="colhead2">《老子河上公章句·配天》 <span>#1</span></th></tr><tr><td>善為士者不武，<span class="inlinecomment">言貴道德，不好武力也。</span>善戰者不怒，<span class="inlinecomment">善以道戰者，禁邪於胸心，絕禍於未萌，無所誅怒也。</span>善勝敵者不與，<span class="inlinecomment">善以道勝敵者，附近以仁，來遠以德，不與敵爭，而敵自服也。</span>善用人者為之下。<span class="inlinecomment">善用人自輔佐者，常為人執謙下也。</span>是謂不爭之德，<span class="inlinecomment">謂上為之下也。是乃不與人爭之道德也。</span>是謂用人之力，<span class="inlinecomment">能身為人下，是謂用人臣之力也。</span>是謂配天古之極。<span class="inlinecomment">能行此者，德配天也。是乃古之極要道也。</span></td></tr></tbody></table></div>善為士者，不武；善戰者，不怒；善勝敵者，不與；善用人者，為之下。是謂不爭之德，是謂用人之力，是謂配天古之極。<p class="ctext"></p>

<div id="comm11660"><table class="partable"><tbody><tr><th class="colhead2">《道德真經註》 <span>#69</span></th></tr><tr><td><span class="original">用兵有言：「吾不敢為主而為客，不敢進寸而退尺。」是謂行無行，</span>彼遂不止。<span class="original">攘無臂，扔無敵，</span>行，謂行陳也，言以謙退哀慈，不敢為物先，用戰猶行無行，攘無臂，執無兵，扔無敵也，言無有與之抗也。<span class="original">執無兵。禍莫大於輕敵，輕敵幾喪吾寶。</span>言吾哀慈謙退，非欲以取強，無敵於天下也。不得已而卒至於無敵，斯乃吾之所以為大禍也。寶，三寶也，故曰，幾亡吾寶。<span class="original">故抗兵相加，哀者勝矣。</span>抗，舉也；加，當也。哀者，必相惜而不趣利避害，故必勝。</td></tr></tbody></table><table class="partable"><tbody><tr><th class="colhead2">《老子河上公章句·玄用》 <span>#1</span></th></tr><tr><td>用兵有言：<span class="inlinecomment">陳用兵之道。老子疾時用兵，故託己設其義也。</span>吾不敢為主而為客，<span class="inlinecomment">主，先也。不敢先舉兵。客者，和而不倡。用兵當承天而後動。</span>不敢進寸而退尺。<span class="inlinecomment">侵人境界，利人財寶，為進；閉門守城，為退。</span>是謂行無行，<span class="inlinecomment">彼遂不止，為天下賊，雖行誅之，不成行列也。</span>攘無臂，<span class="inlinecomment">雖欲大怒，若無臂可攘也。</span>扔無敵，<span class="inlinecomment">雖欲仍引之，若無敵可仍也。</span>執無兵。<span class="inlinecomment">雖欲執持之，若無兵刃可持用也。何者？傷彼之民罹罪於天，遭不道之君，愍忍喪之痛也。</span>禍莫大於輕敵。<span class="inlinecomment">夫禍亂之害，莫大於欺輕敵家，侵取不休，輕戰貪財也。</span>輕敵，幾喪吾寶。<span class="inlinecomment">幾，近也。寶，身也。欺輕敵者，近喪身也。</span>故抗兵相加，<span class="inlinecomment">兩敵戰也。</span>哀者勝矣。<span class="inlinecomment">哀者慈仁，士卒不遠於死。</span></td></tr></tbody></table></div>用兵有言：吾不敢為主，而為客；不敢進寸，而退尺。是謂行無行；攘無臂；扔無敵；執無兵。禍莫大於輕敵，輕敵幾喪吾寶。故抗兵相加，哀者勝矣。<p class="ctext"></p>

<div id="comm11661"><table class="partable"><tbody><tr><th class="colhead2">《道德真經註》 <span>#70</span></th></tr><tr><td><span class="original">吾言甚易知，甚易行。天下莫能知，莫能行。</span>可不出戶窺牖而知，故曰，甚易知也。無為而成，故曰甚易行也。惑於躁欲，故曰，莫之能知也。迷於榮利，故曰，莫之能行也。<span class="original">言有宗，事有君。</span>宗，萬物之宗也。君，萬物之主也。<span class="original">夫唯無知，是以不我知。</span>以其言有宗，事有君之故，故有知之人不得不知之也。<span class="original">知我者希，則我者貴。</span>唯深故知者希也，知我益希，我亦無匹，故曰，知我者希，則我者貴也。<span class="original">是以聖人被褐懷玉。</span>被褐者，同其塵，懷玉者，寶其真也。聖人之所以難知，以其同塵而不殊，懷玉而不渝，故難知而為貴也。</td></tr></tbody></table><table class="partable"><tbody><tr><th class="colhead2">《老子河上公章句·知難》 <span>#1</span></th></tr><tr><td>章吾言甚易知，甚易行。<span class="inlinecomment">老子言：吾所言省而易知，約而易行。</span>天下莫能知，莫能行。<span class="inlinecomment">人惡柔弱，好剛強也。</span>言有宗，事有君。<span class="inlinecomment">我所言有宗祖根本，事有君臣上下，世人不知者，非我之無德，心與我之反也。</span>夫唯無知，是以不我知。<span class="inlinecomment">夫唯世人之無知者，是我德之暗，不見於外，窮微極妙，故無知也。</span>知我者希，則我者貴。<span class="inlinecomment">希，少也。唯達道者乃能知我，故為貴也。</span>是以聖人被褐懷玉。<span class="inlinecomment">被褐者薄外，懷玉者厚內，匿寶藏德，不以示人也。</span></td></tr></tbody></table></div>吾言甚易知，甚易行。天下莫能知，莫能行。言有宗，事有君。夫唯無知，是以不我知。知我者希，則我者貴。是以聖人被褐懷玉。<p class="ctext"></p>

<div id="comm11662"><table class="partable"><tbody><tr><th class="colhead2">《道德真經註》 <span>#71</span></th></tr><tr><td><span class="original">知不知上，不知知病。</span>不知知之不足任則病也。<span class="original">夫唯病病，是以不病。聖人不病，以其病病，是以不病。</span></td></tr></tbody></table><table class="partable"><tbody><tr><th class="colhead2">《老子河上公章句·知病》 <span>#1</span></th></tr><tr><td>知不知上，<span class="inlinecomment">知道言不知，是乃德之上。，</span>不知知病。<span class="inlinecomment">不知道言知，是乃德之病。</span>夫唯病病，是以不病。<span class="inlinecomment">夫唯能病苦眾人有強知之病，是以不自病也。</span>聖人不病，以其病病，是以不病。<span class="inlinecomment">聖人無此強知之病者，以其常苦眾人有此病，以此非人，故不自病。</span><span class="inlinecomment">夫聖人懷通達之知，託於不知者，欲使天下質朴忠正，各守純性。小人不知道意，而妄行強知之事以自顯著，內傷精神，減壽消年也。</span></td></tr></tbody></table></div>知不知上；不知知病。夫唯病病，是以不病。聖人不病，以其病病，是以不病。<p class="ctext"></p>

<div id="comm11663"><table class="partable"><tbody><tr><th class="colhead2">《道德真經註》 <span>#72</span></th></tr><tr><td><span class="original">民不畏威，則大威至。無狎其所居，無厭其所生。</span>清靜無為謂之居，謙後不盈謂之生，離其清淨，行其躁欲，棄其謙後，任其威權，則物擾而民僻，威不能復制民，民不能堪其威，則上下大潰矣，天誅將至，故曰，民不畏威，則大威至。無狎其所居，無厭其所生，言威力不可任也。<span class="original">夫唯不厭，</span>不自厭也。<span class="original">是以不厭。</span>不自厭，是以天下莫之厭。<span class="original">是以聖人自知不自見；</span>不自見其所知，以光耀行威也。<span class="original">自愛不自貴。</span>自貴則物狎厭居生。<span class="original">故去彼取此。</span></td></tr></tbody></table><table class="partable"><tbody><tr><th class="colhead2">《老子河上公章句·愛己》 <span>#1</span></th></tr><tr><td>民不畏威，則大威至。<span class="inlinecomment">威，害也。人不畏小害則大害至。大害者，謂死亡也。畏之者當愛精神，承天順地也。</span>無狎其所居，<span class="inlinecomment">謂心居神，當寬柔，不當急狹也。</span>無厭其所生，<span class="inlinecomment">人所以生者，以有精神。託空虛，喜清靜，飲食不節，忽道念色，邪僻滿腹，為伐本厭神也。</span>夫唯不厭，是以不厭。<span class="inlinecomment">夫唯獨不厭精神之人，洗心濯垢，恬泊無欲，則精神居之不厭也。</span>是以聖人自知，不自見，<span class="inlinecomment">自知己之得失，不自顯見德美於外，藏之於內。</span>自愛不自貴。<span class="inlinecomment">自愛其身以保精氣，不自貴高榮名於世。</span>故去彼取此。<span class="inlinecomment">去彼自見、自貴，取此自知、自愛。</span></td></tr></tbody></table></div>民不畏威，則大威至。無狎其所居，無厭其所生。夫唯不厭，是以不厭。是以聖人自知不自見；自愛不自貴。故去彼取此。<p class="ctext"></p>

<div id="comm11664"><table class="partable"><tbody><tr><th class="colhead2">《道德真經註》 <span>#73</span></th></tr><tr><td><span class="original">勇於敢則殺，</span>必不得其死也。<span class="original">勇於不敢則活。</span>必齊命也。<span class="original">此兩者，或利或害。</span>俱勇而所施者異，利害不同，故曰，或利或害也。<span class="original">天之所惡，孰知其故？是以聖人猶難之。</span>孰，誰也。言誰能知天下之所惡，意故邪，其唯聖人，夫聖人之明，猶難於勇敢，況無聖人之明而欲行之也，故曰，猶難之也。<span class="original">天之道，不爭而善勝，</span>天唯不爭，故天下莫能與之爭。<span class="original">不言而善應，</span>順則吉，逆則凶，不言而善應也。<span class="original">不召而自來，</span>處下則物自歸。<span class="original">繟然而善謀。</span>垂象而見吉凶，先事而設誠，安而不忘危，未召而謀之，故曰，繟然而善謀也。<span class="original">天網恢恢，疏而不失。</span></td></tr></tbody></table><table class="partable"><tbody><tr><th class="colhead2">《老子河上公章句·任為》 <span>#1</span></th></tr><tr><td>勇於敢則殺，<span class="inlinecomment">勇敢有為，則殺其身。</span>勇於不敢則活。<span class="inlinecomment">勇於不敢有為，則活其身。</span>此兩者，<span class="inlinecomment">謂敢與不敢也。</span>或利或害，<span class="inlinecomment">活身為利，殺身為害。</span>天之所惡。<span class="inlinecomment">惡有為也。</span>孰知其故？<span class="inlinecomment">誰能知天意之故而不犯？</span>是以聖人猶難之。<span class="inlinecomment">言聖人之明德猶難於勇敢，況無聖人之德而欲行之乎？</span>天之道，不爭而善勝，<span class="inlinecomment">天不與人爭貴賤，而人自畏之。</span>不言而善應，<span class="inlinecomment">天不言，萬物自動以應時。</span>不召而自來，<span class="inlinecomment">天不呼召，萬物皆負陰而向陽。</span>繟然而善謀。<span class="inlinecomment">繟，寬也。天道雖寬博，善謀慮人事，修善行惡，各蒙其報也。</span>天網恢恢，疏而不失。<span class="inlinecomment">天所網羅恢恢甚大，雖疏遠，司察人善惡，無有所失。</span></td></tr></tbody></table></div>勇於敢則殺，勇於不敢則活。此兩者，或利或害。天之所惡，孰知其故？是以聖人猶難之。天之道，不爭而善勝，不言而善應，不召而自來，繟然而善謀。天網恢恢，踈而不失。<p class="ctext"></p>

<div id="comm11665"><table class="partable"><tbody><tr><th class="colhead2">《道德真經註》 <span>#74</span></th></tr><tr><td><span class="original">民不畏死，奈何以死懼之？若使民常畏死，而為奇者，吾得執而殺之，孰敢？</span>詭異亂群謂之奇也。<span class="original">常有司殺者殺，夫代司殺者殺，是謂代大匠斲，夫代大匠斲者，希有不傷其手矣。</span>為逆順者之所惡忿也，不仁者人之所疾也。故曰，常有司殺也。</td></tr></tbody></table><table class="partable"><tbody><tr><th class="colhead2">《老子河上公章句·制惑》 <span>#1</span></th></tr><tr><td>民不畏死，<span class="inlinecomment">治國者刑罰酷深，民不聊生，故不畏死也。治身者嗜欲傷神，貪財殺身，民不知畏之也。</span>奈何以死懼之？<span class="inlinecomment">人君不寬刑罰，教民去情欲，奈何設刑法以死懼之？</span>若使民常畏死，<span class="inlinecomment">當除己之所殘剋，教民去利欲也。</span>而為奇者，吾得執而殺之。孰敢？<span class="inlinecomment">以道教化而民不從，反為奇巧，乃應王法執而殺之，誰敢有犯者？老子疾時王不先道德化之，而先刑罰也。</span>常有司殺者。<span class="inlinecomment">司殺者，謂天居高臨下，司察人過。天網恢恢，疏而不失也。</span>夫代司殺者，是謂代大匠斲。<span class="inlinecomment">天道至明，司殺有常，猶春生夏長，秋收冬藏，斗杓運移，以節度行之。人君欲代殺之，是猶拙夫代大匠斲木，勞而無功也。</span>夫代大匠斲者，希有不傷手矣。<span class="inlinecomment">人君行刑罰，猶拙夫代大匠斲，則方圓不得其理，還自傷。代天殺者，失紀綱，不得其紀綱還受其殃也。</span></td></tr></tbody></table></div>民不畏死，奈何以死懼之？若使民常畏死，而為奇者，吾得執而殺之，孰敢？常有司殺者殺。夫司殺者，是大匠斲；夫代大匠斲者，希有不傷其手矣。<p class="ctext"></p>

<div id="comm11666"><table class="partable"><tbody><tr><th class="colhead2">《道德真經註》 <span>#75</span></th></tr><tr><td><span class="original">民之饑，以其上食稅之多，是以饑。民之難治，以其上之有為，是以難治。民之輕死，以其求生之厚，是以輕死。夫唯無以生為者，是賢於貴生。</span>言民之所以僻，治之所以亂，皆由上不由其下也，民從上也。</td></tr></tbody></table><table class="partable"><tbody><tr><th class="colhead2">《老子河上公章句·貪損》 <span>#1</span></th></tr><tr><td>民之饑，以其上食稅之多，是以飢。<span class="inlinecomment">人民所以饑寒者，以其君上稅食下太多，民皆化上為貪，叛道違德，故饑。</span>民之難治，以其上之有為，是以難治。<span class="inlinecomment">民之不可治者，以其君上多欲，好有為也。是以其民化上有為，情偽難治。</span>民之輕死，以其上求生之厚，<span class="inlinecomment">人民所以侵犯死者，以其求生活之道太厚，貪利以自危。</span>是以輕死。<span class="inlinecomment">以求生太厚之故，輕入死地也。</span>夫為無以生為者，是賢於貴生。<span class="inlinecomment">夫唯獨無以生為務者，爵祿不干於意，財利不入於身，天子不得臣，諸侯不得使，則賢於貴生也。</span></td></tr></tbody></table></div>民之飢，以其上食稅之多，是以飢。民之難治，以其上之有為，是以難治。民之輕死，以其求生之厚，是以輕死。夫唯無以生為者，是賢於貴生。<p class="ctext"></p>

<div id="comm11667"><table class="partable"><tbody><tr><th class="colhead2">《道德真經註》 <span>#76</span></th></tr><tr><td><span class="original">人之生也柔弱，其死也堅強。萬物草木之生也柔脆，其死也枯槁。故堅強者死之徒，柔弱者生之徒。是以兵強則不勝，</span>強兵以暴於天下者，物之所惡也，故必不得勝。<span class="original">木強則兵。</span>物所加也。<span class="original">強大處下，</span>木之本也。<span class="original">柔弱處上。</span>枝條是也。</td></tr></tbody></table><table class="partable"><tbody><tr><th class="colhead2">《老子河上公章句·戒強》 <span>#1</span></th></tr><tr><td>人之生也柔弱，<span class="inlinecomment">人生含和氣，抱精神。故柔弱也。</span>其死也堅強。<span class="inlinecomment">人死和氣竭，精神亡，故堅強也。</span>萬物草木之生也柔脆，<span class="inlinecomment">和氣存也。</span>其死也枯槁。<span class="inlinecomment">和氣去也。</span>故堅強者死之徒，柔弱者生之徒。<span class="inlinecomment">以上二事觀之，知堅強者死，柔弱者生也。</span>是以兵強則不勝，<span class="inlinecomment">強大之兵輕戰樂殺，毒流怨結，眾弱為一強，故不勝。</span>木強則共。<span class="inlinecomment">本強大則枝葉共生其上。</span>強大處下，柔弱處上。<span class="inlinecomment">興物造功，大木處下，小物處上。天道抑強扶弱，自然之效。</span></td></tr></tbody></table></div>人之生也柔弱，其死也堅強。萬物草木之生也柔脆，其死也枯槁。故堅強者死之徒，柔弱者生之徒。是以兵強則不勝，木強則共。強大處下，柔弱處上。<p class="ctext"></p>

<div id="comm11668"><table class="partable"><tbody><tr><th class="colhead2">《道德真經註》 <span>#77</span></th></tr><tr><td><span class="original">天之道，其猶張弓與？高者抑之，下者舉之；有餘者損之，不足者補之。天之道，損有餘而補不足。人之道則不然，</span>與天地合德，乃能包之，如天之道。如人之量，則各有其身，不得相均，如惟無身無私乎，自然然後乃能與天地合德。<span class="original">損不足以奉有餘。孰能有餘以奉天下，唯有道者。是以聖人為而不恃，功成而不處，其不欲見賢。</span>言唯能處盈而全虛，損有以補無，和光同塵，蕩而均者，唯其道也。是以聖人不欲示其賢以均天下。</td></tr></tbody></table><table class="partable"><tbody><tr><th class="colhead2">《老子河上公章句·天道》 <span>#1</span></th></tr><tr><td>天之道，其猶張弓與！<span class="inlinecomment">天道暗昧，舉物類以為喻也。</span>高者抑之，下者舉之，有餘者損之，不足者補之。<span class="inlinecomment">言張弓和調之，如是乃可用耳，夫抑高舉下，損強益弱，天之道也。</span>天之道，損有餘而補不足。<span class="inlinecomment">天道損有餘而益謙，常以中和為上。</span>人之道則不然，損不足以奉有餘。<span class="inlinecomment">人道則與天道反，世俗之人損貧以奉富，奪弱以益強也。</span>孰能有餘以奉天下？唯有道者。<span class="inlinecomment">言誰能居有餘之位，自省爵祿以奉天下不足者乎？唯有道之君能行也。</span>是以聖人為而不恃，<span class="inlinecomment">聖人為德施，不恃其報也。</span>功成而不處，<span class="inlinecomment">功成事就，不處其位。</span>其不欲見賢。<span class="inlinecomment">不欲使人知己之賢，匿功不居榮，畏天損有餘也。</span></td></tr></tbody></table></div>天之道，其猶張弓與？高者抑之，下者舉之；有餘者損之，不足者補之。天之道，損有餘而補不足。人之道，則不然，損不足以奉有餘。孰能有餘以奉天下，唯有道者。是以聖人為而不恃，功成而不處，其不欲見賢。<p class="ctext"></p>

<div id="comm11669"><table class="partable"><tbody><tr><th class="colhead2">《道德真經註》 <span>#78</span></th></tr><tr><td><span class="original">天下莫柔弱於水，而攻堅強者莫之能勝，其無以易之。</span>以，用也。其謂水也，言用水之柔弱無物，可以易之也。<span class="original">弱之勝強，柔之勝剛，天下莫不知莫能行。是以聖人云：「受國之垢，是謂社稷主；受國不祥，是為天下王。」正言若反。</span></td></tr></tbody></table><table class="partable"><tbody><tr><th class="colhead2">《老子河上公章句·任信》 <span>#1</span></th></tr><tr><td>天下莫柔弱於水，<span class="inlinecomment">圓中則圓，方中則方，壅之則止，決之則行。</span>而攻堅強者莫之能勝，<span class="inlinecomment">水能懷山襄陵，磨鐵消銅，莫能勝水而成功也。</span>以其無以易之。<span class="inlinecomment">夫攻堅強者，無以易於水。</span>弱之勝強，<span class="inlinecomment">水能滅火，陰能消陽。</span>柔之勝剛，<span class="inlinecomment">舌柔齒剛，齒先舌亡。</span>天下莫不知，<span class="inlinecomment">知柔弱者久長，剛強者折傷。</span>莫能行。<span class="inlinecomment">恥謙卑，好強梁。</span>是以聖人云：<span class="inlinecomment">謂下事也。</span>受國之垢，是謂社稷主；<span class="inlinecomment">人君能受國之垢濁者，若江海不逆小流，則能長保其社稷，為一國之君主也。</span>受國不祥，是為天下王。<span class="inlinecomment">人君能引過自與，代民受不祥之殃，則可以王天下。</span>正言若反。<span class="inlinecomment">此乃正直之言，世人不知，以為反言。</span></td></tr></tbody></table></div>天下莫柔弱於水，而攻堅強者莫之能勝，其無以易之。弱之勝強，柔之勝剛，天下莫不知，莫能行。是以聖人云：受國之垢，是謂社稷主；受國不祥，是謂天下王。正言若反。<p class="ctext"></p>

<div id="comm11670"><table class="partable"><tbody><tr><th class="colhead2">《道德真經註》 <span>#79</span></th></tr><tr><td><span class="original">和大怨，必有餘怨，</span>不明理其契以致大怨已至而德和之，其傷不復，故有餘怨也。<span class="original">安可以為善？是以聖人執左契，</span>左契防怨之所由生也。<span class="original">而不責於人。有德司契，</span>有德之人念思其契，不念怨生而後責於人也。<span class="original">無德司徹。</span>徹，司人之過也。<span class="original">天道無親，常與善人。</span></td></tr></tbody></table><table class="partable"><tbody><tr><th class="colhead2">《老子河上公章句·任契》 <span>#1</span></th></tr><tr><td>和大怨，<span class="inlinecomment">殺人者死，傷人者刑，以相和報。</span>必有餘怨，<span class="inlinecomment">任刑者失人情，必有餘怨及於良人也。</span>安可以為善？<span class="inlinecomment">言一人，則先天心，安可以和怨為善？</span>是以聖人執左契而不責於人。<span class="inlinecomment">古者聖人執左契，合符信也。無文書法律，刻契合符以為信也。但刻契為信，不責人以他事也。</span>有德司契，<span class="inlinecomment">有德之君，司察契信而已。</span>無德司徹。<span class="inlinecomment">無德之君，背其契信，司人所失。</span>天道無親，常與善人。<span class="inlinecomment">天道無有親疏，唯與善人，則與司契同也。</span></td></tr></tbody></table></div>和大怨，必有餘怨；安可以為善？是以聖人執左契，而不責於人。有德司契，無德司徹。天道無親，常與善人。<p class="ctext"></p>

<div id="comm11671"><table class="partable"><tbody><tr><th class="colhead2">《道德真經註》 <span>#80</span></th></tr><tr><td><span class="original">小國寡民。</span>國既小，民又寡，尚可使反古，況國大民眾乎，故舉小國而言也。<span class="original">使有什伯之器而不用，</span>言使民雖有什伯之器而無所用，何患不足也。<span class="original">使民重死而不遠徙。</span>使民不用，惟身是寶，不貪貨賂，故各安其居，重死而不遠徙也。<span class="original">雖有舟輿，無所乘之，雖有甲兵，無所陳之。使人復結繩而用之，甘其食，美其服，安其居，樂其俗。鄰國相望，雞犬之聲相聞，民至老死，不相往來。</span>無所欲求。</td></tr></tbody></table><table class="partable"><tbody><tr><th class="colhead2">《老子河上公章句·獨立》 <span>#1</span></th></tr><tr><td>小國寡民，<span class="inlinecomment">聖人雖治大國，猶以為小，儉約不奢泰。民雖眾，猶若寡少，不敢勞之也。</span>使有什伯之器而不用，<span class="inlinecomment">使民各有部曲什伯，貴賤不相犯也。器謂農人之器。而不用，不徵召奪民良時也。</span>使民重死而不遠徙。<span class="inlinecomment">君能為民興利除害，各得其所，則民重死而貪生也。政令不煩則民安其業，故不遠遷徙離其常處也。</span>雖有舟輿，無所乘之；<span class="inlinecomment">清靜無為，不作煩華，不好出入遊娛也。</span>雖有甲兵，無所陳之。<span class="inlinecomment">無怨惡於天下。</span>使民復結繩而用之，<span class="inlinecomment">去文反質，信無欺也。</span>甘其食，<span class="inlinecomment">甘其蔬食，不漁食百姓也。</span>美其服，<span class="inlinecomment">美其惡衣，不貴五色。</span>安其居，<span class="inlinecomment">安其茅茨，不好文飾之屋。</span>樂其俗。<span class="inlinecomment">樂其質朴之俗，不轉移也。</span>鄰國相望，雞犬之聲相聞，<span class="inlinecomment">相去近也。</span>民至老死不相往來。<span class="inlinecomment">其無情欲。</span></td></tr></tbody></table></div>小國寡民。使有什伯之器而不用；使民重死而不遠徙。雖有舟輿，無所乘之，雖有甲兵，無所陳之。使民復結繩而用之，甘其食，美其服，安其居，樂其俗。鄰國相望，雞犬之聲相聞，民至老死，不相往來。<p class="ctext"></p>

<div id="comm11672"><table class="partable"><tbody><tr><th class="colhead2">《道德真經註》 <span>#81</span></th></tr><tr><td><span class="original">信言不美，</span>實在質也。<span class="original">美言不信。</span>本在樸也。<span class="original">善者不辯，辯者不善。知者不博，</span>極在一也。<span class="original">博者不知。聖人不積，</span>無私自有，唯善是與，任物而已。<span class="original">既以為人己愈有，</span>物所尊也。<span class="original">既以與人己愈多。</span>物所歸也。<span class="original">天之道，利而不害；</span>動常生成之也。<span class="original">聖人之道，為而不爭。</span>順天之利不相傷也。</td></tr></tbody></table><table class="partable"><tbody><tr><th class="colhead2">《老子河上公章句·顯質》 <span>#1</span></th></tr><tr><td>信言不美，<span class="inlinecomment">信者，如其實也。不美者，朴且質也。</span>美言不信。<span class="inlinecomment">美言者，滋美之華辭。不信者，飾偽多空虛也。</span>善者不辯，<span class="inlinecomment">善者，以道修身也。不綵文也。</span>辯者不善。<span class="inlinecomment">辯者，謂巧言也。不善者，舌致患也。山有玉，掘其山；水有珠，濁其淵；辯口多言，亡其身。</span>知者不博，<span class="inlinecomment">知者，謂知道之士。不博者，守一元也。</span>博者不知。<span class="inlinecomment">博者，多見聞也。不知者，失要真也。</span>聖人不積，<span class="inlinecomment">聖人積德不積財，有德以教愚，有財以與貧也。</span>既以為人己愈有，<span class="inlinecomment">既以為人施設德化，己愈有德。</span>既以與人己愈多。<span class="inlinecomment">既以財賄布施與人，而財益多，如日月之光，無有盡時。</span>天之道，利而不害；<span class="inlinecomment">天生萬物，愛育之，令長大，無所傷害也。</span>聖人之道，為而不爭。<span class="inlinecomment">聖人法天所施為，化成事就，不與下爭功名，故能全其聖功也。</span></td></tr></tbody></table></div>信言不美，美言不信。善者不辯，辯者不善。知者不博，博者不知。聖人不積，既以為人己愈有，既以與人己愈多。天之道，利而不害；聖人之道，為而不爭。<p class="ctext"></p>
</div>
</div></div>
</body></html>
